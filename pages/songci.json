[
  {
    "author": "黄孝迈",
    "paragraphs": [
      "近清明。",
      "翠禽枝上消魂。",
      "可惜一片清歌，都付与黄昏。",
      "欲共柳花低诉，怕柳花轻薄，不解伤春。",
      "念楚乡旅宿，柔情别绪，谁与温存。",
      "空樽夜泣，青山不语，残月当门。",
      "翠玉楼前，惟是有、一波湘水，摇荡湘云。",
      "天长梦短，问甚时、重见桃根。",
      "这次第，算人间没个并刀，翦断心上愁痕。"
    ],
    "rhythmic": "湘春夜月",
    "tags": [
      "宋词三百首"
    ]
  },
  {
    "author": "陆叡",
    "paragraphs": [
      "湿云黏雁影。",
      "望征路愁迷，离绪难整。",
      "千金买光景。",
      "但疏钟催晓，乱鸦啼暝。",
      "花暗省。",
      "许多情、相逢梦境。",
      "便行云、都不归来，也合寄将音信。",
      "孤迥。",
      "盟鸾心在，跨鹤程高，後期无准。",
      "情丝待翦。",
      "翻惹得，旧时恨。",
      "怕天教何处，参差双燕，还染残朱剩粉。",
      "对菱花、与说相思，看谁瘦损。"
    ],
    "rhythmic": "瑞鹤仙",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "羞红颦浅恨，晚风为落，片绣点重茵。",
      "旧堤分燕尾，桂棹轻鸥，宝勒倚残云。",
      "千丝怨碧，渐路入、仙坞迷津。",
      "肠漫回，隔花时见，背面楚腰身。",
      "逡巡。",
      "题门惆怅，堕履牵萦，数幽期难准。",
      "还始觉、留情缘眼，宽带因春。",
      "明朝事与孤烟冷，做满湖、风雨愁人。",
      "山黛暝，尘波澹绿无痕。"
    ],
    "rhythmic": "渡江云三犯・渡江云",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "断烟离绪。",
      "关心事，斜阳红隐霜树。",
      "半壶秋水荐黄花，香西风雨。",
      "纵玉勒、轻飞迅羽。",
      "凄凉谁吊荒台古。",
      "记醉蹋南屏，彩扇咽、寒蝉倦梦，不知蛮素。",
      "聊对旧节传杯，尘笺蠹管，断阕经岁慵赋。",
      "小蟾斜影转东篱，夜冷残蛩语。",
      "早白发、缘愁万缕。",
      "惊飙从卷乌纱去。",
      "漫细将、茱萸看，但约明年，翠微高处。"
    ],
    "rhythmic": "霜叶飞",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "晴丝牵绪乱。",
      "对沧江斜日，花飞人远。",
      "垂杨暗吴苑。",
      "正旗亭烟冷，河桥风暖。",
      "兰情蕙盼。",
      "惹相思、春根酒畔。",
      "又争知、吟骨萦销，渐把旧衫重翦。",
      "凄断。",
      "流红千浪，缺月孤楼，总难留燕。",
      "歌尘凝扇。",
      "待凭信，拌分钿。",
      "试挑灯欲写，还依不忍，笺幅偷和泪卷。",
      "寄残云、剩雨蓬莱，也应梦见。"
    ],
    "rhythmic": "瑞鹤仙",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "绣幄鸳鸯柱。",
      "红情密，腻云低护秦树。",
      "芳根兼倚，花梢钿合，锦屏人妒。",
      "东风睡足交枝，正梦花、瑶钗燕股。",
      "障滟蜡、满照欢丛，嫠蟾冷落羞度。",
      "人间万感幽单，华清惯浴，春盎风露。",
      "连鬟并暖，同心共结，向承恩处。",
      "凭谁为歌长恨，暗殿锁、秋灯夜语。",
      "叙旧期、不负春盟，红朝翠暮。"
    ],
    "rhythmic": "宴清都",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "烟波桃叶西陵路，十年断魂潮尾。",
      "古柳重攀，轻鸥聚别，陈迹危亭独倚。",
      "凉颸乍起。",
      "渺烟碛飞帆，暮山横翠。",
      "但有江花，共临秋镜照憔悴。",
      "华堂烛暗送客，眼波回盼处，芳艳流水。",
      "素骨凝冰，柔葱蘸雪，犹忆分瓜深意。",
      "清尊未洗。",
      "梦不湿行云，漫沾残泪。",
      "可惜秋宵，乱蛩疏雨里。"
    ],
    "rhythmic": "齐天乐",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "听风听雨过清明。",
      "愁草瘗花铭。",
      "楼前绿暗分携路，一丝柳、一寸柔情。",
      "料峭春寒中酒，交加晓梦啼莺。",
      "西园日日扫林亭。",
      "依旧赏新晴。",
      "黄蜂频扑秋千索，有当时、纤手香凝。",
      "惆怅双鸳不到，幽阶一夜苔生。"
    ],
    "rhythmic": "风入松",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "残寒正欺病酒，掩沈香绣户。",
      "燕来晚、飞入西城，似说春事迟暮。",
      "画船载、清明过却，晴烟冉冉吴宫树。",
      "念羁情游荡，随风化为轻絮。",
      "十载西湖，傍柳系马，趁娇尘软雾。",
      "溯红渐、招入仙溪，锦儿偷寄幽素。",
      "倚银屏、春宽梦窄，断红湿、歌纨金缕。",
      "暝堤空，轻把斜阳，总还鸥鹭。",
      "幽兰旋老，杜若还生，水乡尚寄旅。",
      "别後访、六桥无信，事往花委，瘗玉埋香，几番风雨。",
      "长波妒盼，遥山羞黛，渔灯分影春江宿，记当时、短楫桃根渡。",
      "青楼彷佛，临分败壁题诗，泪墨惨澹尘土。",
      "危亭望极，草色天涯，吹鬓侵半苎。",
      "暗点检、离痕欢唾，尚染鲛绡，凤迷归，破鸾慵舞。",
      "殷勤待写，书中长恨，蓝霞辽海沈过雁，漫相思、弹入哀筝柱。",
      "伤心千里江南，怨曲重招，断魂在否。"
    ],
    "rhythmic": "莺啼序",
    "tags": [
      "宋词三百首",
      "西湖"
    ]
  },
  {
    "author": "吴文英",
    "paragraphs": [
      "送客吴皋。",
      "正试霜夜冷，枫落长桥。",
      "望天不尽，背城渐杳，离亭黯黯，恨水迢迢。",
      "翠香零落红衣老，暮愁锁、残柳眉梢。",
      "念瘦腰。",
      "沈郎旧日，曾系兰桡。",
      "仙人凤咽琼箫。",
      "怅断魂送远，九辨难招。",
      "醉鬟留盼，小窗翦烛，歌云载恨，飞上银霄。",
      "素秋不解随船去，败红趁、一叶寒涛。",
      "梦翠翘。",
      "怨鸿料过南谯。"
    ],
    "rhythmic": "惜黄花慢",
    "tags": [
      "宋词三百首"
    ]
  },
  {
    "author": "袁去华",
    "paragraphs": [
      "郊原初过雨。",
      "见败叶零乱，风定犹舞。",
      "斜阳挂深树。",
      "映浓愁浅黛，遥山眉妩。",
      "来时旧路。",
      "尚岩花、娇黄半吐。",
      "到而今，唯有溪边流水，见人如故。",
      "无语。",
      "邮亭深静，下马还寻，旧曾题处。",
      "无聊倦旅。",
      "伤离恨，最愁苦。",
      "纵收香藏镜，他年重到，人面桃花在否。",
      "念沈沈、小阁幽窗，有时梦去。"
    ],
    "rhythmic": "瑞鹤仙",
    "tags": [
      "宋词三百首"
    ]
  },
  {
    "author": "袁去华",
    "paragraphs": [
      "夜来雨。",
      "赖倩得、东风吹住。",
      "海棠正妖饶处。",
      "且留取。",
      "悄庭户。",
      "试细听、莺啼燕语。",
      "分明共人愁绪。",
      "怕春去。",
      "佳树。",
      "翠阴初转午。",
      "重帘未卷，乍睡起、寂寞看风絮。",
      "偷弹清泪寄烟波，见江头故人，为言憔悴如许。",
      "彩笺无数。",
      "去却寒暄，到了浑无定据。",
      "断肠落日千山暮。"
    ],
    "rhythmic": "剑器近",
    "tags": [
      "宋词三百首"
    ]
  },
  {
    "author": "袁去华",
    "paragraphs": [
      "弱柳丝千缕。",
      "嫩黄匀遍鸦啼处。",
      "寒入罗衣春尚浅，过一番风雨。",
      "问燕子来时，绿水桥边路。",
      "曾画楼、见个人人否。",
      "料静掩云窗，尘满哀弦危柱。",
      "庾信愁如许。",
      "为谁都著眉端聚。",
      "独立东风弹泪眼，寄烟波东去。",
      "念永昼春闲，人倦如何度。",
      "闲傍枕、百啭黄鹂语。",
      "唤觉来厌厌，残照依然花坞。"
    ],
    "rhythmic": "安公子",
    "tags": [
      "宋词三百首"
    ]
  },
  {
    "author": "陆游",
    "paragraphs": [
      "驿外断桥边，寂寞开无主。",
      "已是黄昏独自愁，更著风和雨。",
      "无意苦争春，一任群芳妒。",
      "零落成泥碾作尘，只有香如故。"
    ],
    "rhythmic": "卜算子",
    "tags": [
      "宋词三百首"
    ]
  },
  {
    "author": "韩缜",
    "paragraphs": [
      "锁离愁，连绵无际，来时陌上初熏。",
      "绣帏人念远，暗垂珠泪，泣送征轮。",
      "长亭长在眼，更重重、远水孤云。",
      "但望极楼高，尽日目断王孙。",
      "消魂。",
      "池塘别後，曾行处、绿妒轻裙。",
      "恁时携素手，乱花飞絮里，缓步香。",
      "朱颜空自改，向年年、芳意长新。",
      "遍绿野，嬉游醉眠，莫负青春。"
    ],
    "rhythmic": "凤箫吟・芳草",
    "tags": [
      "宋词三百首"
    ]
  },
  {
    "author": "王安石",
    "paragraphs": [
      "登临送目。",
      "正故国晚秋，天气初肃。",
      "千里澄江似练，翠峰如簇。",
      "归帆去棹残阳里，背西风、酒旗斜矗。",
      "彩舟云淡，星河鹭起，画图难足。",
      "念往昔、繁华竞逐。",
      "叹门外楼头，悲恨相续。",
      "千古凭高，对此漫嗟荣辱。",
      "六朝旧事随流水，但寒烟、芳草凝绿。",
      "至今商女，时时犹唱，後庭遗曲。"
    ],
    "rhythmic": "桂枝香",
    "tags": [
      "宋词三百首"
    ]
  },
  {
    "author": "王安石",
    "paragraphs": [
      "留春不住。",
      "费尽莺儿语。",
      "满地残红宫锦污。",
      "昨夜南园风雨。",
      "小怜初上琵琶。",
      "晓来思绕天涯。",
      "不肯画堂朱户，春风自在杨花。"
    ],
    "rhythmic": "清平乐",
    "tags": [
      "宋词三百首"
    ]
  },
  {
    "author": "王安石",
    "paragraphs": [
      "别馆寒砧，孤城画角。",
      "一派秋声入寥廓。",
      "东归燕从海上去，南来雁向沙头落。",
      "楚台风，庾楼月，宛如昨。",
      "无奈被些名利缚。",
      "无奈被他情担阁。",
      "可惜风流总闲却。",
      "当初漫留华表语，而今误我秦楼约。",
      "梦阑时，酒醒後，思量著。"
    ],
    "rhythmic": "千秋岁引",
    "tags": [
      "宋词三百首"
    ]
  },
  {
    "author": "王安国",
    "paragraphs": [
      "留春不住。",
      "费尽莺儿语。",
      "满地残红宫锦污。",
      "昨夜南园风雨。",
      "小怜初上琵琶。",
      "晓来思绕天涯。",
      "不肯画堂朱户，春风自在梨花。"
    ],
    "rhythmic": "清平乐",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "梦後楼台高锁，酒醒帘幕低垂。",
      "去年春恨却来时。",
      "落花人独立，微雨燕双飞。",
      "记得小苹初见，两重心字罗衣。",
      "琵琶弦上说相思。",
      "当时明月在，曾照彩云归。"
    ],
    "rhythmic": "临江仙",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "卷絮风头寒欲尽。",
      "坠粉飘红，日日香成阵。",
      "新酒又添残酒困。",
      "今春不减前春恨。",
      "蝶去莺飞无处问。",
      "隔水高楼，望断双鱼信。",
      "恼乱层波横一寸。",
      "斜阳只与黄昏近。"
    ],
    "rhythmic": "蝶恋花",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "醉别西楼醒不记。",
      "春梦秋云，聚散真容易。",
      "斜月半窗还少睡。",
      "画屏闲展吴山翠。",
      "衣上酒痕诗里字。",
      "点点行行，总是凄凉意。",
      "红烛自怜无好计。",
      "夜寒空替人垂泪。"
    ],
    "rhythmic": "蝶恋花",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "梦入江南烟水路。",
      "行尽江南，不与离人遇。",
      "睡里消魂无说处。",
      "觉来惆怅消魂误。",
      "欲尽此情书尺素。",
      "浮雁沈鱼，终了无凭据。",
      "却倚缓弦歌别绪。",
      "断肠移破秦筝柱。"
    ],
    "rhythmic": "蝶恋花",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "彩袖殷勤捧玉锺。",
      "当年拼却醉颜红。",
      "舞低杨柳楼心月，歌尽桃花扇影风。",
      "从别後，忆相逢。",
      "几回魂梦与君同。",
      "今宵剩把银釭照，犹恐相逢是梦中。"
    ],
    "rhythmic": "鹧鸪天",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "关山魂梦长，鱼雁音尘少。",
      "两鬓可怜青，只为相思老。",
      "归梦碧纱窗，说与人人道。",
      "真个别离难，不似相逢好。"
    ],
    "rhythmic": "生查子",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "留人不住。",
      "醉解兰舟去。",
      "一棹碧涛春水路。",
      "过尽晓莺啼处。",
      "渡头杨柳青青。",
      "枝枝叶叶离情。",
      "此後锦书休寄，画楼云雨无凭。"
    ],
    "rhythmic": "清平乐",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "秋千院落重帘暮。",
      "彩笔闲来题绣户。",
      "墙头丹杏雨馀花，门外绿杨风後絮。",
      "朝云信断知何处。",
      "应作襄王春梦去。",
      "紫骝认得旧游踪，嘶过画桥东畔路。"
    ],
    "rhythmic": "木兰花・玉楼春",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "哀筝一弄湘江曲。",
      "声声写尽湘波绿。",
      "纤指十三弦。",
      "细将幽恨传。",
      "当筵秋水慢。",
      "玉柱斜飞雁。",
      "弹到断肠时。",
      "春山眉黛低。"
    ],
    "rhythmic": "菩萨蛮",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "东风又作无情计。",
      "艳粉娇红吹满地。",
      "碧楼帘影不遮愁，还似去年今日意。",
      "谁知错管春残事。",
      "到处登临曾费泪。",
      "此时金盏直须深，看尽落花能几醉。"
    ],
    "rhythmic": "玉楼春",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "旧香残粉似当初。",
      "人情恨不如。",
      "一春犹有数行书。",
      "秋来书更疏。",
      "衾凤冷，枕鸳孤。",
      "愁肠待酒舒。",
      "梦魂纵有也成虚。",
      "那堪和梦无。"
    ],
    "rhythmic": "阮郎归",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "天边金掌露成霜。",
      "云随雁字长。",
      "绿杯红袖称重阳。",
      "人情似故乡。",
      "兰佩紫，菊簪黄。",
      "殷勤理旧狂。",
      "欲将沈醉换悲凉。",
      "清歌莫断肠。"
    ],
    "rhythmic": "阮郎归",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "绿阴春尽，飞絮绕香阁。",
      "晚来翠眉宫样，巧把远山学。",
      "一寸狂心未说，已向横波觉。",
      "画帘遮币。",
      "新翻曲妙，暗许闲人带偷掏。",
      "前度书多隐语，意浅愁难答。",
      "昨夜诗有回纹，韵险还慵押。",
      "都待笙歌散了，记取留时霎。",
      "不消红蜡。",
      "闲云归後，月在庭花旧阑角。"
    ],
    "rhythmic": "六么令",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "街南绿树春饶絮。",
      "雪满游春路。",
      "树头花艳杂娇云，树底人家朱户。",
      "北楼闲上，疏帘高卷，直见街南树。",
      "阑干倚尽犹慵去。",
      "几度黄昏雨。",
      "晚春盘马踏青苔，曾傍绿阴深驻。",
      "落花犹在，香屏空掩，人面知何处。"
    ],
    "rhythmic": "御街行",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "曲阑干外天如水。",
      "昨夜还曾倚。",
      "初将明月比佳期。",
      "长向月圆时候、望人归。",
      "罗衣著破前香在。",
      "旧意谁教改。",
      "一春离恨懒调弦。",
      "犹有两行闲泪、宝筝前。"
    ],
    "rhythmic": "虞美人",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "画屏天畔，梦回依约，十洲云水。",
      "手拈红笺寄人书，写无限、伤春事。",
      "别浦高楼曾漫倚。",
      "对江南千里。",
      "楼下分流水声中，有当日、凭高泪。"
    ],
    "rhythmic": "留春令",
    "tags": [
      "宋词三百首"
    ]
  },
  {
    "author": "晏几道",
    "paragraphs": [
      "红叶黄花秋意晚，千里念行客。",
      "飞云过尽，归鸿无信，何处寄书得。",
      "泪弹不尽临窗滴。",
      "就砚旋研墨。",
      "渐写到别来，此情深处，红笺为无色。"
    ],
    "rhythmic": "思远人",
    "tags": [
      "宋词三百首"
    ]
  },
  {
    "author": "王观",
    "paragraphs": [
      "关山魂梦长，塞雁音书少。",
      "两鬓可怜青，一夜相思老。",
      "归傍碧纱窗，说与人人道。",
      "真个别离难，不似相逢好。"
    ],
    "rhythmic": "生查子",
    "tags": [
      "宋词三百首"
    ]
  },
  {
    "author": "苏轼",
    "paragraphs": [
      "似花还似非花，也无人惜从教坠。",
      "抛家傍路，思量却是，无情有思。",
      "萦损柔肠，困酣娇眼，欲开还闭。",
      "梦随风万里，寻郎去处，又还被、莺呼起。",
      "不恨此花飞尽，恨西园、落红难缀。",
      "晓来雨过，遗踪何在，一池萍碎。",
      "春色三分，二分尘土，一分流水。",
      "细看来，不是杨花点点，是离人泪。"
    ],
    "rhythmic": "水龙吟",
    "tags": [
      "宋词三百首"
    ]
  },
  {
    "author": "苏轼",
    "paragraphs": [
      "明月几时有，把酒问青天。",
      "不知天上宫阙，今夕是何年。",
      "我欲乘风归去，又恐琼楼玉宇，高处不胜寒。",
      "起舞弄清影，何似在人间。",
      "转朱阁，低绮户，照无眠。",
      "不应有恨，何事长向别时圆。",
      "人有悲欢离合，月有阴晴圆缺，此事古难全。",
      "但愿人长久，千里共婵娟。"
    ],
    "rhythmic": "水调歌头",
    "tags": [
      "宋词三百首"
    ]
  },
  {
    "author": "苏轼",
    "paragraphs": [
      "夜饮东坡醒复醉，归来仿佛三更。",
      "家童鼻息已雷鸣。",
      "敲门都不应，倚杖听江声。",
      "长恨此身非我有，何时忘却营营。",
      "夜阑风静縠纹平。",
      "小舟从此逝，江海寄馀生。"
    ],
    "rhythmic": "临江仙",
    "tags": [
      "宋词三百首"
    ]
  },
  {
    "author": "苏轼",
    "paragraphs": [
      "莫听穿林打叶声。",
      "何妨吟啸且徐行。",
      "竹杖芒鞋轻胜马。",
      "谁怕。",
      "一蓑烟雨任平生。",
      "料峭春风吹酒醒。",
      "微冷。",
      "山头斜照却相迎。",
      "回首向来萧瑟处。",
      "归去。",
      "也无风雨也无晴。"
    ],
    "rhythmic": "定风波",
    "tags": [
      "宋词三百首"
    ]
  },
  {
    "author": "苏轼",
    "paragraphs": [
      "缺月挂疏桐，漏断人初静。",
      "谁见幽人独往来，缥缈孤鸿影。",
      "惊起却回头，有恨无人省。",
      "拣尽寒枝不肯栖，寂寞沙洲冷。"
    ],
    "rhythmic": "卜算子",
    "tags": [
      "宋词三百首"
    ]
  },
  {
    "author": "苏轼",
    "paragraphs": [
      "乳燕飞华屋。",
      "悄无人、桐阴转午，晚凉新浴。",
      "手弄生绡白团扇，扇手一时似玉。",
      "渐困倚、孤眠清熟。",
      "帘外谁来推绣户，枉教人、梦断瑶台曲。",
      "又却是，风敲竹。",
      "石榴半吐红巾蹙。",
      "待浮花、浪蕊都尽，伴君幽独。",
      "艳一枝细看取，芳心千重似束。",
      "又恐被、秋风惊绿。",
      "若待得君来向此，花前对酒不忍触。",
      "共粉泪，两蔌蔌。"
    ],
    "rhythmic": "贺新郎",
    "tags": [
      "宋词三百首"
    ]
  },
  {
    "author": "苏轼",
    "paragraphs": [
      "冰肌玉骨，自清凉无汗。",
      "水殿风来暗香满。",
      "绣帘开、一点明月窥人，人未寝、枕钗横鬓乱。",
      "起来携素手，庭户无声，时见疏星渡河汉。",
      "试问夜如何，夜已三更，金波淡、玉绳低转。",
      "但屈指、西风几时来，又不道、流年暗中偷换。"
    ],
    "rhythmic": "洞仙歌",
    "tags": [
      "宋词三百首"
    ]
  },
  {
    "author": "苏轼",
    "paragraphs": [
      "十年生死两茫茫。",
      "不思量。",
      "自难忘。",
      "千里孤坟，无处话凄凉。",
      "纵使相逢应不识，尘满面，鬓如霜。",
      "夜来幽梦忽还乡。",
      "小轩窗。",
      "正梳妆。",
      "相顾无言，惟有泪千行。",
      "料得年年断肠处，明月夜，短松冈。"
    ],
    "rhythmic": "江神子・江城子",
    "tags": [
      "宋词三百首"
    ]
  },
  {
    "author": "苏轼",
    "paragraphs": [
      "明月如霜，好风如水，清景无限。",
      "曲港跳鱼，圆荷泻露，寂寞无人见。",
      "如三鼓，铿然一叶，黯黯梦云惊断。",
      "夜茫茫，重寻无处，觉来小园行遍。",
      "天涯倦客，山中归路，望断故园心眼。",
      "燕子楼空，佳人何在，空锁楼中燕。",
      "古今如梦，何曾梦觉，但有旧欢新怨。",
      "异时对，黄楼夜景，为余浩叹。"
    ],
    "rhythmic": "永遇乐",
    "tags": [
      "宋词三百首"
    ]
  },
  {
    "author": "苏轼",
    "paragraphs": [
      "三年枕上吴中路。",
      "遣黄耳、随君去。",
      "若到松江呼小渡。",
      "莫惊鸥鹭，四桥尽是，老子经行处。",
      "辋川图上看春暮。",
      "常记高人右丞句。",
      "作个归期天已许。",
      "春衫犹是，小蛮针线，曾湿西湖雨。"
    ],
    "rhythmic": "青玉案",
    "tags": [
      "宋词三百首",
      "西湖"
    ]
  },
  {
    "author": "李之仪",
    "paragraphs": [
      "残寒销尽，疏雨过、清明後。",
      "花径敛馀红，风沼萦新皱。",
      "乳燕穿庭户，飞絮沾襟袖。",
      "正佳时，仍晚昼。",
      "著人滋味，真个浓如酒。",
      "频移带眼，空只恁、厌厌瘦。",
      "不见又思量，见了还依旧。",
      "为问频相见，何似长相守。",
      "天不老，人未偶。",
      "且将此恨，分付庭前柳。"
    ],
    "rhythmic": "谢池春",
    "tags": [
      "宋词三百首"
    ]
  },
  {
    "author": "李之仪",
    "paragraphs": [
      "我住长江头，君住长江尾。",
      "日日思君不见君，共饮长江水。",
      "此水几时休，此恨何时已。",
      "只愿君心似我心，定不负相思意。"
    ],
    "rhythmic": "卜算子",
    "tags": [
      "宋词三百首",
      "长江"
    ]
  },
  {
    "author": "舒亶",
    "paragraphs": [
      "芙蓉落尽天涵水。",
      "日暮沧波起。",
      "背飞双燕帖云寒。",
      "独向小楼东畔、倚阑看。",
      "浮生只合尊前老。",
      "雪满长安道。",
      "故人早晚上高台。",
      "赠我江南春色、一枝梅。"
    ],
    "rhythmic": "虞美人",
    "tags": [
      "宋词三百首"
    ]
  },
  {
    "author": "韩",
    "paragraphs": [
      "频听银签，重燃绛蜡，年华衮衮惊心。",
      "饯旧迎新，能消几刻光阴。",
      "老来可惯通宵饮，待不眠、还怕寒侵。",
      "掩清尊。",
      "多谢梅花，伴我微吟。",
      "邻娃已试春妆了，更蜂腰簇翠，燕股横金。",
      "勾引东风，也知芳思难禁。",
      "朱颜那有年年好，逞艳游、赢取如今。",
      "恣登临。",
      "残雪楼台，迟日园林。"
    ],
    "rhythmic": "高阳台",
    "tags": [
      "宋词三百首"
    ]
  },
  {
    "author": "严仁",
    "paragraphs": [
      "春风只在园西畔。",
      "荠菜花繁胡蝶乱。",
      "冰池晴绿照还空，香径落红吹已断。",
      "意长翻恨游丝短。",
      "尽日相思罗带缓。",
      "宝奁明月不欺人，明日归来君试看。"
    ],
    "rhythmic": "玉楼春",
    "tags": [
      "宋词三百首"
    ]
  },
  {
    "author": "刘克庄",
    "paragraphs": [
      "繁灯夺霁华。",
      "戏鼓侵明发。",
      "物色旧时同，情味中年别。",
      "浅画镜中眉，深拜楼西月。",
      "人散市声收，渐入愁时节。"
    ],
    "rhythmic": "生查子",
    "tags": [
      "宋词三百首"
    ]
  },
  {
    "author": "张炎",
    "paragraphs": [
      "接叶巢莺，平波卷絮，断桥斜日归船。",
      "能几番游，看花又是明年。",
      "东风且伴蔷薇住，到蔷薇、春已堪怜。",
      "更凄然。",
      "万绿西泠，一抹荒烟。",
      "当年燕子知何处，但苔深韦曲，草暗斜川。",
      "见说新愁，如今也到鸥边。",
      "无心再续笙歌梦，掩重门、浅醉闲眠。",
      "莫开帘。",
      "怕见飞花，怕听啼鹃。"
    ],
    "rhythmic": "高阳台",
    "tags": [
      "宋词三百首"
    ]
  },
  {
    "author": "刘克庄",
    "paragraphs": [
      "深院榴花吐。",
      "画帘开、衣纨扇，午风清暑。",
      "儿女纷纷夸结束，新样钗符艾虎。",
      "早已有、游人观渡。",
      "老大逢场慵作戏，任陌头、年少争旗鼓。",
      "溪雨急，浪花舞。",
      "灵均标致高如许。",
      "忆生平、既纫兰佩，更怀椒糈。",
      "谁信骚魂千载後，波底垂涎角黍。",
      "又说是、蛟馋龙怒。",
      "把似而今醒到了，料当年、醉死差无苦。",
      "聊一笑，吊千古。"
    ],
    "rhythmic": "贺新郎",
    "tags": [
      "宋词三百首"
    ]
  },
  {
    "author": "刘克庄",
    "paragraphs": [
      "湛湛长空黑。",
      "更那堪、斜风细雨，乱愁如织。",
      "老眼平生空四海，赖有高楼百尺。",
      "看浩荡、千崖秋色。",
      "白发书生神州泪，尽凄凉、不向牛山滴。",
      "追往事，去无迹。",
      "少年自负凌云笔。",
      "到而今、春华落尽，满怀萧瑟。",
      "常恨世人新意少，爱说南朝狂客。",
      "把破帽、年年拈出。",
      "若对黄花孤负酒，怕黄花、也笑人岑寂。",
      "鸿北去，日西匿。"
    ],
    "rhythmic": "贺新郎",
    "tags": [
      "宋词三百首"
    ]
  },
  {
    "author": "刘克庄",
    "paragraphs": [
      "年年跃马长安市。",
      "客舍似家家似寄。",
      "青钱换酒日无何，红烛呼庐宵不寐。",
      "易挑锦妇机中字。",
      "难得玉人心下事。",
      "男儿西北有神州，莫滴水西桥畔泪。"
    ],
    "rhythmic": "玉楼春",
    "tags": [
      "宋词三百首"
    ]
  },
  {
    "author": "韩元吉",
    "paragraphs": [
      "凝碧旧池头，一听管弦凄切。",
      "多少梨园声在，总不堪华发。",
      "杏花无处避春愁，也傍野烟发。",
      "惟有御沟声断，似知人呜咽。"
    ],
    "rhythmic": "好事近",
    "tags": [
      "宋词三百首"
    ]
  },
  {
    "author": "韩元吉",
    "paragraphs": [
      "东风著意。",
      "先上小桃枝。",
      "红粉腻。",
      "娇如醉。",
      "倚朱扉。",
      "记年时。",
      "隐映新妆，面临水岸。",
      "春将半。",
      "云日暖。",
      "斜桥转。",
      "夹城西。",
      "草软莎平跋马，垂杨渡、玉勒争嘶。",
      "认蛾眉凝笑，脸薄拂燕支。",
      "绣户曾窥。",
      "恨依依。",
      "共携手处。",
      "香如雾。",
      "红随步。",
      "怨春迟。",
      "消瘦损。",
      "凭谁问。",
      "只花知。",
      "泪空垂。",
      "旧日堂前燕，和烟雨，又双飞。",
      "人自老。",
      "春长好。",
      "梦佳期。",
      "前度刘郎，几许风流地，花也应悲。",
      "但茫茫暮霭，目断武陵溪。",
      "往事难追。"
    ],
    "rhythmic": "六州歌头",
    "tags": [
      "宋词三百首"
    ]
  },
  {
    "author": "张抡",
    "paragraphs": [
      "双阙中天，凤楼十二春寒浅。",
      "去年元夜奉宸游，曾侍瑶池宴。",
      "玉殿珠帘尽卷。",
      "拥群仙、蓬壶阆苑。",
      "五云深处，万烛光中，揭天丝管。",
      "驰隙流年，恍如一瞬星霜换。",
      "今宵谁念泣孤臣，回首长安远。",
      "可是尘缘未断。",
      "谩惆怅、华胥梦短。",
      "满怀幽恨，数点寒灯，几声归雁。"
    ],
    "rhythmic": "烛影摇红",
    "tags": [
      "宋词三百首"
    ]
  },
  {
    "author": "辛弃疾",
    "paragraphs": [
      "千古江山，英雄无觅，孙仲谋处。",
      "舞榭歌台，风流总被，雨打风吹去。",
      "斜阳草树，寻常巷陌，人道寄奴曾住。",
      "想当年，金戈铁马，气吞万里如虎。",
      "元嘉草草，封狼居胥，赢得仓皇北顾。",
      "四十三年，望中犹记，烽火扬州路。",
      "可堪回首，佛狸祠下，一片神鸦社鼓。",
      "凭谁问，廉颇老矣，尚能饭否。"
    ],
    "rhythmic": "永遇乐",
    "tags": [
      "宋词三百首"
    ]
  },
  {
    "author": "张炎",
    "paragraphs": [
      "碧圆自洁。",
      "向浅洲远渚，亭亭清绝。",
      "犹有遗簪，不展秋心，能卷几多炎热。",
      "鸳鸯密语同倾盖，且莫与、浣纱人说。",
      "恐怨歌、忽断花风，碎却翠云千叠。",
      "回首当年汉舞，怕飞去、谩皱留仙裙摺。",
      "恋恋青衫，犹染枯香，还叹鬓丝飘雪。",
      "盘心清露如铅水，又一夜、西风吹折。",
      "喜静看、匹练秋光，倒泻半湖明月。"
    ],
    "rhythmic": "绿意・疏影",
    "tags": [
      "宋词三百首"
    ]
  },
  {
    "author": "晁端礼",
    "paragraphs": [
      "晚云收，淡天一片琉璃。",
      "烂银盘、来从海底，皓色千里澄辉。",
      "莹无尘、素娥淡伫，静可数、丹桂参差。",
      "玉露初零，金风未凛，一年无似此佳时。",
      "露坐久，疏莹时度，乌鹊正南飞。",
      "瑶台冷，栏干凭暖，玉下迟迟。",
      "念佳人，音尘别後，对此应解相思。",
      "最关情、漏声正永，暗断肠、花影偷移。",
      "料得来宵，清光未减，阴晴天气又争知。",
      "共凝恋、如今别後，还是隔年期。",
      "人强健，清尊素影，长愿相随。"
    ],
    "rhythmic": "绿头鸭・多丽",
    "tags": [
      "宋词三百首"
    ]
  },
  {
    "author": "李元膺",
    "paragraphs": [
      "雪云散尽，放晓晴池院。",
      "杨柳于人便青眼。",
      "更风流多处，一点梅心、相映远。",
      "约略轻笑浅。",
      "一年春好处，不在浓芳，小艳疏香最娇软。",
      "到清明时候，百紫千红花正乱。",
      "已失春风一半。",
      "蚤占取韶光，共追游，但莫管春寒，醉红自暖。"
    ],
    "rhythmic": "洞仙歌",
    "tags": [
      "宋词三百首"
    ]
  },
  {
    "author": "朱服",
    "paragraphs": [
      "小雨廉纤风细细。",
      "万家杨柳轻烟里。",
      "恋树湿花飞不起。",
      "愁无比。",
      "和春付与西流水。",
      "九十光阴能有几。",
      "金龟解尽留无计。",
      "寄语东城沽酒市。",
      "拼一醉。",
      "而今乐事他年泪。"
    ],
    "rhythmic": "渔家傲",
    "tags": [
      "宋词三百首"
    ]
  },
  {
    "author": "时彦",
    "paragraphs": [
      "胡马嘶风，汉旗翻雪，彤云又吐，一竿残照。",
      "古木连空，乱山无数，行尽暮沙衰草。",
      "星斗横幽馆，夜无眠、灯花空老。",
      "雾浓香鸭，冰凝泪烛，霜天难晓。",
      "长记晓妆才了，一杯未尽，离怀多少。",
      "醉里秋波，梦中朝雨，都是醒时烦恼。",
      "料有牵情处，忍思量、耳边曾道。",
      "甚时跃马归来，认得迎门轻笑。"
    ],
    "rhythmic": "青门饮",
    "tags": [
      "宋词三百首"
    ]
  },
  {
    "author": "秦观",
    "paragraphs": [
      "梅英疏淡，冰澌溶泄，东风暗换年华。",
      "金谷俊游，铜驼巷陌，新晴细履平沙。",
      "长记误随车。",
      "正絮翻蝶舞，芳思交加。",
      "柳下桃蹊，乱分春色到人家。",
      "西园夜饮鸣笳。",
      "有华灯碍月，飞盖妨花。",
      "兰苑未空，行人渐老，重来是事堪嗟。",
      "烟暝酒旗斜。",
      "但倚楼极目，时见栖鸦。",
      "无奈归心。",
      "暗随流水到天涯。"
    ],
    "rhythmic": "望海潮",
    "tags": [
      "宋词三百首"
    ]
  },
  {
    "author": "秦观",
    "paragraphs": [
      "山抹微云，天连衰草，画角声断谯门。",
      "暂停征棹，聊共引离尊。",
      "多少蓬莱旧事，空回首、烟霭纷纷。",
      "斜阳外，寒鸦万点，流水绕孤村。",
      "销魂。",
      "当此际，香囊暗解，罗带轻分。",
      "谩赢得、青楼薄名存。",
      "此去何时见也，襟袖上、空惹啼痕。",
      "伤情处，高城望断，灯火已黄昏。"
    ],
    "rhythmic": "满庭芳",
    "tags": [
      "宋词三百首"
    ]
  },
  {
    "author": "秦观",
    "paragraphs": [
      "漠漠轻寒上小楼。",
      "晓阴无赖似穷秋。",
      "淡烟流水画屏幽。",
      "自在飞花轻似梦，无边丝雨细如愁。",
      "宝帘闲挂小银钩。"
    ],
    "rhythmic": "浣溪沙",
    "tags": [
      "宋词三百首"
    ]
  },
  {
    "author": "秦观",
    "paragraphs": [
      "湘天风雨破寒初。",
      "深沈庭院虚。",
      "丽谯吹罢《小单于》。",
      "迢迢清夜徂。",
      "乡梦断，旅魂孤。",
      "峥嵘岁又除。",
      "衡阳犹有雁传书。",
      "郴阳和雁无。"
    ],
    "rhythmic": "阮郎归",
    "tags": [
      "宋词三百首"
    ]
  },
  {
    "author": "秦观",
    "paragraphs": [
      "晓色云开，春随人意，骤雨才过还晴。",
      "古台芳榭，飞燕蹴红英。",
      "舞困榆钱自落，秋千外、绿水桥平。",
      "东风里，朱门映柳，低底按小秦筝。",
      "多情。",
      "行乐处，珠钿翠盖，玉辔红缨。",
      "渐酒空金，花困蓬瀛。",
      "豆蔻梢头旧恨，十年梦，屈指堪惊。",
      "凭阑久，疏烟淡日，寂寞下芜城。"
    ],
    "rhythmic": "满庭芳",
    "tags": [
      "宋词三百首"
    ]
  },
  {
    "author": "李甲",
    "paragraphs": [
      "芳草碧色，萋萋遍南陌。",
      "暖絮乱红，也知人、春愁无力。",
      "忆得盈盈拾翠侣，共携赏、凤城寒食。",
      "到今来，海角逢春，天涯为客。",
      "愁旋释。",
      "还似织。",
      "泪暗拭。",
      "又偷滴。",
      "谩伫立、遍倚危阑，尽黄昏，也只是、暮云凝碧。",
      "拼则而已今拼了，忘则怎生便忘得。",
      "又还问鳞鸿，试重寻消息。"
    ],
    "rhythmic": "帝台春",
    "tags": [
      "宋词三百首"
    ]
  },
  {
    "author": "赵令",
    "paragraphs": [
      "欲减罗衣寒未去。",
      "不卷珠帘，人在深深处。",
      "红杏枝头花几许。",
      "啼痕止恨清明雨。",
      "尽日沈烟香一缕。",
      "宿酒醒迟，恼破春情绪。",
      "飞燕又将归信误。",
      "小屏风上西江路。"
    ],
    "rhythmic": "蝶恋花",
    "tags": [
      "宋词三百首"
    ]
  },
  {
    "author": "贺铸",
    "paragraphs": [
      "不信芳春厌老人。",
      "老人几度送春归。",
      "惜春行乐莫辞频。",
      "巧笑艳歌皆我意，恼花颠酒拼君嗔。",
      "物情惟有醉中真。"
    ],
    "rhythmic": "醉中真・浣溪沙",
    "tags": [
      "宋词三百首"
    ]
  },
  {
    "author": "贺铸",
    "paragraphs": [
      "兰芷满芳洲，游思横路。",
      "罗袜尘生步。",
      "迎顾。",
      "整鬟颦黛，脉脉两情难语。",
      "细风吹柳絮。",
      "人南渡。",
      "回首旧游，山无重数。",
      "花底深朱户。",
      "何处。",
      "半黄梅子，向晚一帘疏雨。",
      "断魂分付与。",
      "春将去。"
    ],
    "rhythmic": "人南渡・感皇恩",
    "tags": [
      "宋词三百首"
    ]
  },
  {
    "author": "贺铸",
    "paragraphs": [
      "艳真多态。",
      "更的的，频回眄睐。",
      "便认得、琴心相许，与写宜男双带。",
      "记画堂、斜月朦胧，轻颦微笑娇无奈。",
      "便翡翠屏开，芙蓉帐掩，与把香罗偷解。",
      "自过了收灯後，都不见、踏青挑菜。",
      "几回凭双燕，丁宁深意，往来翻恨重帘碍。",
      "约何时再。",
      "正春浓酒暖，人闲昼永无聊赖。",
      "厌厌睡起，犹有花梢日在。"
    ],
    "rhythmic": "薄幸",
    "tags": [
      "宋词三百首"
    ]
  },
  {
    "author": "贺铸",
    "paragraphs": [
      "烟络横林，山沈远照，逦迤黄昏钟鼓。",
      "烛映帘栊，蛩催机杼，共苦清秋风露。",
      "不眠思妇，齐应和、几声砧杵。",
      "惊动天涯倦宦，岁华行暮。",
      "当年酒狂自负。",
      "谓东君、已春相付。",
      "流浪征骖北道，客墙南浦。",
      "幽恨无人晤语。",
      "赖明月曾知旧游处。",
      "好伴云来，还将梦去。"
    ],
    "rhythmic": "伴云来・天香",
    "tags": [
      "宋词三百首"
    ]
  },
  {
    "author": "无名氏",
    "paragraphs": [
      "一年春事都来几。",
      "早过了、三之二。",
      "绿暗红嫣浑可事。",
      "绿杨庭院，暖风帘幕，有个人憔悴。",
      "买花载酒长安市。",
      "又争似家山见桃李。",
      "不枉东风吹客泪，相思难表，梦魂无据，惟有归来是。"
    ],
    "rhythmic": "青玉案",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "修竹凝妆，垂杨驻马，凭阑浅画成图。",
      "山色谁题，楼前有雁斜书。",
      "东风紧送斜阳下，弄旧寒、晚酒醒馀。",
      "自销凝，能几花前，顿老相如。",
      "伤春不在高楼上，在灯前攲枕，雨外熏炉。",
      "怕舣游船，临流可奈清臞。",
      "飞红若到西湖底，搅翠澜、总是愁鱼。",
      "莫重来，吹尽香绵，泪满平芜。"
    ],
    "rhythmic": "高阳台",
    "tags": [
      "宋词三百首",
      "西湖"
    ]
  },
  {
    "author": "吴文英",
    "paragraphs": [
      "宫粉雕痕，仙云堕影，无人野水荒湾。",
      "古石埋香，金沙锁骨连环。",
      "南楼不恨吹横笛，恨晓风、千里关山。",
      "半飘零，庭上黄昏，月冷阑干。",
      "寿阳空理愁鸾。",
      "问谁调玉髓，暗补香瘢。",
      "细雨归鸿，孤山无限春寒。",
      "离魂难倩招清些，梦缟衣、解佩溪边。",
      "最愁人，啼鸟晴明，叶底青圆。"
    ],
    "rhythmic": "高阳台",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "湖山经醉惯。",
      "溃春衫、啼痕酒痕无限。",
      "又客长安，叹断襟零袂，尘谁浣。",
      "紫曲门荒，沿败井、风摇青蔓。",
      "对语东邻，犹是曾巢，谢堂双燕。",
      "春梦人间须断。",
      "但怪得、当年梦缘能短。",
      "绣屋秦筝，傍海棠偏爱，夜深开宴。",
      "舞歇歌沈，花未减、红颜先变。",
      "伫久河桥欲去，斜阳泪满。"
    ],
    "rhythmic": "三姝媚",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "渺空烟四远，是何年、青天坠长星。",
      "幻苍崖云树，名娃金屋，残霸宫城。",
      "箭径酸风射眼，腻水染花腥。",
      "时靸双鸳响，廊叶秋声。",
      "宫里吴王沈醉，倩五湖倦客，独钓醒醒。",
      "问苍波无语，华发奈山青。",
      "水涵空、阑干高处，送乱鸦、斜日落渔汀。",
      "连呼酒，上琴台去，秋与云平。"
    ],
    "rhythmic": "八声甘州",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "柳暝河桥，莺晴台苑，短策频惹春香。",
      "当时夜泊，温柔便入深乡。",
      "词韵窄，酒杯长。",
      "翦蜡花、壶箭催忙。",
      "共追游处，凌波翠陌，连棹横塘。",
      "十年一梦凄凉。",
      "似西湖燕去，吴馆巢荒。",
      "重来万感，依前唤酒银罂。",
      "溪雨急，岸花狂。",
      "趁残鸦、飞过苍茫。",
      "故人楼上，凭谁指与，芳草斜阳。"
    ],
    "rhythmic": "夜合花",
    "tags": [
      "宋词三百首",
      "西湖"
    ]
  },
  {
    "author": "吴文英",
    "paragraphs": [
      "润玉笼绡，檀樱倚扇。",
      "绣圈犹带脂香浅。",
      "榴心空叠舞裙红，艾枝应压愁鬟乱。",
      "午梦千山，窗阴一箭。",
      "香瘢新褪红丝腕。",
      "隔江人在雨声中，晚风菰叶生秋怨。"
    ],
    "rhythmic": "蹋莎行・踏莎行",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "人去西楼雁杳。",
      "叙别梦、扬州一觉。",
      "云澹星疏楚山晓。",
      "听啼乌，立河桥，话未了。",
      "雨外蛩声早。",
      "细织就、霜丝多少。",
      "说与萧娘未知道。",
      "向长安，对秋灯，几人老。"
    ],
    "rhythmic": "夜游宫",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "池上红衣伴倚阑。",
      "栖鸦常带夕阳还。",
      "殷云度雨疏桐落，明月生凉宝扇闲。",
      "乡梦窄，水天宽。",
      "小窗愁黛澹秋山。",
      "吴鸿好为传归信，杨柳阊门屋数间。"
    ],
    "rhythmic": "鹧鸪天",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "何处合成愁。",
      "离人心上秋。",
      "纵芭蕉、不雨也飕飕。",
      "都道晚凉天气好，有明月、怕登楼。",
      "年事梦中休。",
      "花空烟水流。",
      "燕辞归、客尚淹留。",
      "垂柳不萦裙带住，漫长是、系行舟。"
    ],
    "rhythmic": "唐多令",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "乔木生云气。",
      "访中兴、英雄陈迹，暗追前事。",
      "战舰东风悭借便，梦断神州故里。",
      "旋小筑、吴宫闲地。",
      "华表月明归夜鹤，叹当时、花竹今如此。",
      "枝上露，溅清泪。",
      "遨头小簇行春队。",
      "步苍苔、寻幽别坞，问梅开未。",
      "重唱梅边吸度曲，催发寒梢冻蕊。",
      "此心与、东君同意。",
      "後不如今非昔，两无言、相对沧浪水。",
      "怀此恨，寄残醉。"
    ],
    "rhythmic": "金缕歌・贺新郎",
    "tags": [
      "宋词三百首"
    ]
  },
  {
    "author": "潘希白",
    "paragraphs": [
      "戏马台前，采花篱下，问岁华、还是重九。",
      "恰归来、南山翠色依旧。",
      "帘栊昨夜听风雨，都不似、登归时候。",
      "一片宋玉情怀，十分卫郎清瘦。",
      "红萸佩、空对酒。",
      "砧杆动微寒，暗欺罗袖。",
      "秋已无多，早是败荷衰柳。",
      "强整帽檐侧，曾经向、天涯搔首。",
      "几回忆、故国莼鲈，霜前雁後。"
    ],
    "rhythmic": "大有",
    "tags": [
      "宋词三百首"
    ]
  },
  {
    "author": "刘辰翁",
    "paragraphs": [
      "送春去。",
      "春去人间无路。",
      "秋千外、芳草连天，谁遣风沙暗南浦。",
      "依依甚意绪。",
      "漫忆海门飞絮。",
      "乱鸦过，斗转城荒，不见来时试灯处。",
      "春去。",
      "最谁苦。",
      "但箭雁沉边，梁燕无主。",
      "杜鹃声里长门暮。",
      "想玉树凋土，泪盘如露。",
      "咸阳送客屡回顾。",
      "斜日未能度。",
      "春去。",
      "尚来否。",
      "正江令恨别，庾信愁赋。",
      "苏堤尽日风和雨。",
      "叹神游故国，花记前度。",
      "人生流落，顾孺子，共夜雨。"
    ],
    "rhythmic": "兰陵王",
    "tags": [
      "宋词三百首"
    ]
  },
  {
    "author": "刘辰翁",
    "paragraphs": [
      "红妆春骑。",
      "踏月影、竿旗穿市。",
      "望不尽、楼台歌舞，习习香尘莲步底。",
      "箫声断、约彩鸾归去，未怕金吾呵醉。",
      "甚辇路、喧阗且止。",
      "听得念奴歌起。",
      "父老犹记宣和事。",
      "抱铜仙、清泪如水。",
      "还转盼、沙河多丽。",
      "漾明光连邸第。",
      "帘影冻、散红光成绮。",
      "月浸葡萄十里。",
      "看往来、神仙才子。",
      "肯把菱花扑碎。",
      "肠断竹马儿童，空见说、三千乐指。",
      "等多时春不归来，到春时欲睡。",
      "又说向、灯前拥髻。",
      "暗滴鲛珠坠。",
      "便当日、亲见霓裳，天上人间梦里。"
    ],
    "rhythmic": "宝鼎现",
    "tags": [
      "宋词三百首"
    ]
  },
  {
    "author": "刘辰翁",
    "paragraphs": [
      "璧月初晴，黛云远澹，春事谁主。",
      "禁苑娇寒，湖堤倦暖，前度遽如许。",
      "香尘暗陌，华灯明昼，长是懒携手去。",
      "谁知道，断烟禁夜，满城似愁风雨。",
      "宣和旧日，临安南渡，芳景犹自如故。",
      "缃帙流离，风鬟三五，能赋词最苦。",
      "江南无路，州今夜，此苦又谁知否。",
      "空相对，残无寐，满村社鼓。"
    ],
    "rhythmic": "永遇乐",
    "tags": [
      "宋词三百首"
    ]
  },
  {
    "author": "刘辰翁",
    "paragraphs": [
      "怎知他、春归何处，相逢且尽尊酒。",
      "少年袅袅天涯恨，长结西湖烟柳。",
      "休回首。",
      "但细雨断桥，憔悴人归後。",
      "东风似旧。",
      "问前度桃花，刘郎能记，花复认郎否。",
      "君且住，草草留君翦韭。",
      "前宵更恁时候。",
      "深杯欲共歌声滑，翻湿春衫半袖。",
      "空眉皱。",
      "看白发尊前，已似人人有。",
      "临分把手。",
      "叹一笑论文，清狂顾曲，此会几时又。"
    ],
    "rhythmic": "摸鱼儿",
    "tags": [
      "宋词三百首",
      "西湖"
    ]
  },
  {
    "author": "周密",
    "paragraphs": [
      "楚江湄，湘娥乍见，无言洒清泪。",
      "淡然春意。",
      "空独倚东风，芳思谁寄。",
      "凌波路冷秋无际。",
      "香云随步起。",
      "谩记得，汉宫仙掌，亭亭明月底。",
      "冰弦写怨更多情，骚人恨，枉赋芳兰幽芷。",
      "春思远，谁叹赏、国香风味。",
      "相将共、岁寒伴侣。",
      "小窗净、沈烟熏翠袂。",
      "幽梦觉，涓涓清露，一枝灯影里。"
    ],
    "rhythmic": "绣鸾凤花犯・花犯",
    "tags": [
      "宋词三百首"
    ]
  },
  {
    "author": "周密",
    "paragraphs": [
      "朱钿宝。",
      "天上飞琼，比人间春别。",
      "江南江北，曾未见，谩拟梨云梅雪。",
      "淮山春晚，问谁识、芳心高洁。",
      "消几番、花落花开，老了玉关豪杰。",
      "金壶翦送琼枝，看一骑红尘，香度瑶阙。",
      "韶华正好，应自喜、初识长安蜂蝶。",
      "杜郎老矣，想旧事、花须能说。",
      "记少年，一梦扬州，二十四桥明月。"
    ],
    "rhythmic": "瑶花慢",
    "tags": [
      "宋词三百首"
    ]
  },
  {
    "author": "周密",
    "paragraphs": [
      "烟水阔。",
      "高林弄残照，晚蜩凄切。",
      "碧砧度韵，银床飘叶。",
      "衣湿桐阴露冷，采凉花、时赋秋雪。",
      "叹轻别。",
      "一襟幽事，砌蛩能说。",
      "客思吟商还怯。",
      "怨歌长、琼壶暗缺。",
      "翠扇恩疏，红衣香褪，翻成消歇。",
      "玉骨西风，恨最恨、闲却新凉时节。",
      "楚箫咽。",
      "谁倚西楼淡月。"
    ],
    "rhythmic": "玉京秋",
    "tags": [
      "宋词三百首"
    ]
  },
  {
    "author": "周密",
    "paragraphs": [
      "楚苑东风外，暖丝情絮，春思如织。",
      "燕约莺期，恼芳情偏在，翠深红隙。",
      "漠漠香尘隔。",
      "沸十里、乱弦丛笛。",
      "看画船，尽入西泠，闲却半湖春色。",
      "柳陌。",
      "新烟凝碧。",
      "映帘底宫眉，堤上游勒。",
      "轻暝笼寒，怕梨云梦冷，杏香愁幂。",
      "歌管酬寒食。",
      "奈蝶怨、良宵岑寂。",
      "正满湖、碎月摇花，怎生去得。"
    ],
    "rhythmic": "曲游春",
    "tags": [
      "宋词三百首"
    ]
  },
  {
    "author": "周密",
    "paragraphs": [
      "照野旌旗，朝天车马，平沙万里天低。",
      "宝带金章，尊前茸帽风。",
      "秦关汴水经行地，想登临、都付新诗。",
      "纵英游，叠鼓清笳，骏马名姬。",
      "酒酣应对燕山雪，正冰河月冻，晓陇云飞。",
      "投老残年，江南谁念方回。",
      "东风渐绿西湖柳，雁已还、人未南归。",
      "最关情，折尽梅花，难寄相思。"
    ],
    "rhythmic": "高阳台",
    "tags": [
      "宋词三百首",
      "西湖"
    ]
  },
  {
    "author": "朱嗣发",
    "paragraphs": [
      "对西风、鬓摇烟碧，参差前事流水。",
      "紫丝罗带鸳鸯结，的的镜盟钗誓。",
      "浑不记、漫手织回文，几度欲心碎。",
      "安花著蒂。",
      "奈雨覆云翻，情宽分窄，石上玉簪脆。",
      "朱楼外。",
      "愁压空云欲坠。",
      "月痕犹照无寐。",
      "阴晴也只随天意。",
      "枉了玉消香碎。",
      "君且醉。",
      "君不见、长门青草春风泪。",
      "一时左计。",
      "悔不早荆钗，暮天修竹，头白倚寒翠。"
    ],
    "rhythmic": "摸鱼儿",
    "tags": [
      "宋词三百首"
    ]
  },
  {
    "author": "彭元逊",
    "paragraphs": [
      "江空不渡，恨蘼芜杜若，零落无数。",
      "远道荒寒，婉娩流年，望望美人迟暮。",
      "风烟雨雪阴晴晚，更何须，春风千树。",
      "尽孤城、落木萧萧，日夜江声流去。",
      "日晏山深闻笛，恐他年流落，与子同赋。",
      "事阔心违，交淡媒劳，蔓草沾衣多露。",
      "汀洲窈窕馀醒寐，遗浮沈沣浦。",
      "有白鸥淡月，微波寄语，逍遥容与。"
    ],
    "rhythmic": "解佩环・疏影",
    "tags": [
      "宋词三百首"
    ]
  },
  {
    "author": "彭元逊",
    "paragraphs": [
      "似东风老大，那复有、当时风气。",
      "有情不收，江山身是寄。",
      "浩荡何世。",
      "但忆临官道，暂来不住，便出门千里。",
      "痴心指望回风坠。",
      "扇底相逢，钗头微缀。",
      "他家万条千缕，解遮亭障驿，不隔江水。",
      "瓜洲曾舣，等行人岁岁。",
      "日下长秋，城乌夜起。",
      "帐庐好在春睡。",
      "共飞归湖上，草青无地。",
      "雨、春心如腻。",
      "欲待化、丰乐楼前，青门都废。",
      "何人念、流落无几。",
      "点点抟作，雪绵松润，为君泪。"
    ],
    "rhythmic": "六丑",
    "tags": [
      "宋词三百首"
    ]
  },
  {
    "author": "陆淞",
    "paragraphs": [
      "脸霞红印枕。",
      "睡觉来、冠儿还是不整。",
      "屏间麝煤冷。",
      "但眉峰压翠，泪珠弹粉。",
      "堂深昼永。",
      "燕交飞、风帘露井。",
      "恨无人，与说相思，近日带围宽尽。",
      "重省。",
      "残灯朱幌，淡月纱窗，那时风景。",
      "阳台路迥。",
      "云雨梦，便无准。",
      "待归来，先指花梢教看，却把心期细问。",
      "问因循、过了青春，怎生意稳。"
    ],
    "rhythmic": "瑞鹤仙",
    "tags": [
      "宋词三百首"
    ]
  },
  {
    "author": "贺铸",
    "paragraphs": [
      "楼角初销一缕霞。",
      "淡黄杨柳暗栖鸦。",
      "玉人和月摘梅花。",
      "笑拈粉香归洞户，更垂帘幕护窗纱。",
      "东风寒似夜来些。"
    ],
    "rhythmic": "减字浣溪沙・浣溪沙",
    "tags": [
      "宋词三百首"
    ]
  },
  {
    "author": "贺铸",
    "paragraphs": [
      "牛渚天门险。",
      "限南北、七雄豪占。",
      "清雾敛。",
      "与闲人登览。",
      "待月上潮平波滟滟。",
      "塞管轻吹新《阿滥》。",
      "风满槛。",
      "历历数、西州更点。"
    ],
    "rhythmic": "天门谣",
    "tags": [
      "宋词三百首"
    ]
  },
  {
    "author": "贺铸",
    "paragraphs": [
      "薄雨初寒，斜照弄晴，春意空阔。",
      "长亭柳色缠黄，远客一枝先折。",
      "烟横水际，映带几点归鸦，东风销尽龙沙雪。",
      "还记初关来，恰而今时节。",
      "将发。",
      "画楼芳酒，红泪清歌，顿成清别。",
      "已是经年，杳杳音尘多绝。",
      "欲知方寸，共有几许清愁，芭蕉不展丁香结。",
      "枉望断天涯，两厌厌风月。"
    ],
    "rhythmic": "石州引・石州慢",
    "tags": [
      "宋词三百首"
    ]
  },
  {
    "author": "贺铸",
    "paragraphs": [
      "厌莺声到枕，花气动帘，醉魂愁梦相半。",
      "被惜馀薰，带惊剩眼。",
      "几许伤春春晚。",
      "泪竹痕鲜，佩兰香老，湘天浓暖。",
      "记小江、风月佳时，屡约非烟游伴。",
      "须信鸾弦易断。",
      "奈云和再鼓，曲终人远。",
      "认罗袜无踪，旧处弄波清浅。",
      "青翰棹舣，白苹洲畔。",
      "尽木临皋飞观。",
      "不解寄、一字相思，幸有归来双燕。"
    ],
    "rhythmic": "望湘人",
    "tags": [
      "宋词三百首"
    ]
  },
  {
    "author": "贺铸",
    "paragraphs": [
      "几许伤春春复暮。",
      "杨柳清阴，偏碍游丝度。",
      "天际小山桃叶步。",
      "白苹花满湔裙处。",
      "竟日微吟长短句。",
      "帘影灯昏，心寄胡琴语。",
      "数点雨声风约住。",
      "朦胧淡月云来去。"
    ],
    "rhythmic": "蝶恋花",
    "tags": [
      "宋词三百首"
    ]
  },
  {
    "author": "仲殊",
    "paragraphs": [
      "天阔云高，溪横水远。",
      "晚日寒生轻晕。",
      "闲阶静、杨花渐少，朱门掩、莺声犹嫩。",
      "悔匆匆、过却清明，旋占得馀芳，已成幽恨。",
      "都几日阴沈，连宵慵困。",
      "起来韶华都尽。",
      "怨入双眉闲斗损。",
      "乍品得情怀，看承全近。",
      "深深态、无非自许。",
      "厌厌意、终羞人间。",
      "争知道、梦里蓬莱，待忘了馀香，时传音信。",
      "纵留得莺花，东风不住，也则眼前愁闷。"
    ],
    "rhythmic": "夏云峰",
    "tags": [
      "宋词三百首"
    ]
  },
  {
    "author": "李邴",
    "paragraphs": [
      "潇洒江梅，向竹梢疏处，横两三枝。",
      "东君也不爱惜，雪压霜欺。",
      "无情燕子，怕春寒、轻失花期。",
      "却是有，年年塞雁，归来曾见开时。",
      "清浅小溪如练，问玉堂何似，茅舍疏篱。",
      "伤心故人去後，冷落新诗。",
      "微云淡月，对江天、分付他谁。",
      "空自忆，清香未减，风流不在人知。"
    ],
    "rhythmic": "汉宫春",
    "tags": [
      "宋词三百首"
    ]
  },
  {
    "author": "潘汾",
    "paragraphs": [
      "篆缕销香鼎。",
      "翠沈沈、庭阴转午，画堂人静。",
      "芳草王孙知何处，惟有杨花糁径。",
      "正玉枕、瞢腾初醒。",
      "门外残红春已去，镇无聊、酒厌厌病。",
      "云髻，未整。",
      "江南旧事休重省。",
      "但天涯、寻消问息，断鸿难倩。",
      "月满西楼凭阑久，依旧归期未定。",
      "便只恐、瓶沈金井。",
      "嘶骑不来银烛暗，枉教人、立尽梧桐影。",
      "谁伴我，对鸾镜。"
    ],
    "rhythmic": "贺新郎",
    "tags": [
      "宋词三百首"
    ]
  },
  {
    "author": "李重元",
    "paragraphs": [
      "萋萋芳草忆王孙。",
      "柳外楼高空断魂。",
      "杜宇声声不忍闻。",
      "欲黄昏。",
      "雨打梨花深闭门。"
    ],
    "rhythmic": "忆王孙",
    "tags": [
      "宋词三百首"
    ]
  },
  {
    "author": "李玉",
    "paragraphs": [
      "篆缕销金鼎。",
      "醉沈沈、庭阴转午，画堂人静。",
      "芳草王孙知何处，惟有杨花糁径。",
      "渐玉枕、腾腾春醒。",
      "帘外残红春已透，镇无聊、酒厌厌病。",
      "云鬓乱，未整。",
      "江南旧事休重省。",
      "遍天涯、寻消问息，断鸿难倩。",
      "月满西楼凭栏久，依旧归期未定。",
      "又只恐、瓶沈金井。",
      "嘶骑不来银烛暗，枉教人、立尽梧桐影。",
      "谁伴我，对鸾镜。"
    ],
    "rhythmic": "贺新郎",
    "tags": [
      "宋词三百首"
    ]
  },
  {
    "author": "陈与义",
    "paragraphs": [
      "高咏楚词酬午日，天涯节序匆匆。",
      "榴花不似舞裙红。",
      "无人知此意，歌罢满帘风。",
      "万事一身伤老矣，戌葵凝笑墙东。",
      "酒杯深浅去年同。",
      "试浇桥下水，今夕到湘中。"
    ],
    "rhythmic": "临江仙",
    "tags": [
      "宋词三百首"
    ]
  },
  {
    "author": "陈与义",
    "paragraphs": [
      "忆昔午桥桥上饮，坐中多是豪英。",
      "长沟流月去无声。",
      "杏花疏影里，吹笛到天明。",
      "二十馀年如一梦，此身虽在堪惊。",
      "闲登小阁看新晴。",
      "古今多少事，渔唱起三更。"
    ],
    "rhythmic": "临江仙",
    "tags": [
      "宋词三百首"
    ]
  },
  {
    "author": "张元干",
    "paragraphs": [
      "卷朱箔。",
      "朝雨轻阴乍阁。",
      "阑干外，烟柳弄晴，芳草侵阶映红药。",
      "东风妒花恶。",
      "吹落。",
      "梢头嫩萼。",
      "屏山掩，沈水倦熏，中酒心情怕杯勺。",
      "寻思旧京洛。",
      "正年少疏狂，歌笑迷著。",
      "障泥油壁催梳掠。",
      "曾驰道同载，上林携手，灯夜初过早共约。",
      "又争信漂泊。",
      "寂寞。",
      "念行乐。",
      "甚粉淡衣襟，音断弦索。",
      "琼枝璧月春如昨。",
      "怅别後华表，那回双鹤。",
      "相思除是，向醉里、暂忘却。"
    ],
    "rhythmic": "兰陵王",
    "tags": [
      "宋词三百首"
    ]
  },
  {
    "author": "张元干",
    "paragraphs": [
      "寒水依痕，春意渐回，沙际烟阔。",
      "溪梅晴照生香，冷芯数枝争发。",
      "天涯旧恨，试看几许消魂，长亭门外山重叠。",
      "不尽眼中青，是愁来时节。",
      "情切。",
      "画楼深闭，想见东风，暗销肌雪。",
      "辜负枕前云雨，尊前花月。",
      "心期切处，更有多少凄凉，殷勤留与归时说。",
      "到得却相逢，恰经年离别。"
    ],
    "rhythmic": "石州慢",
    "tags": [
      "宋词三百首"
    ]
  },
  {
    "author": "吕渭老",
    "paragraphs": [
      "青楼春晚。",
      "昼寂寂、梳匀又懒。",
      "乍听得、鸦啼莺弄，惹起新愁无限。",
      "记年时、偷掷春心，花间隔雾遥相见。",
      "便角枕题诗，宝钗贳酒，共醉青苔深院。",
      "怎忘得、回廊下，携手处、花明月满。",
      "如今但暮雨，蜂愁蝶恨，小窗闲对芭蕉展。",
      "却谁拘管。",
      "尽无言、闲品秦筝，泪满参差雁。",
      "腰支渐小，心与杨花共远。"
    ],
    "rhythmic": "薄幸",
    "tags": [
      "宋词三百首"
    ]
  },
  {
    "author": "岳飞",
    "paragraphs": [
      "怒发冲冠，凭阑处、潇潇雨歇。",
      "抬望眼、仰天长啸，壮怀激烈。",
      "三十功名尘与土，八千里路云和月。",
      "莫等闲、白了少年头，空悲切。",
      "靖康耻，犹未雪。",
      "臣子恨，何时灭。",
      "驾长车踏破，贺兰山缺。",
      "壮志饥餐胡虏肉，笑谈渴饮匈奴血。",
      "待从头、收拾旧山河，朝天阙。"
    ],
    "rhythmic": "满江红",
    "tags": [
      "宋词三百首"
    ]
  },
  {
    "author": "陈亮",
    "paragraphs": [
      "闹花深处层楼，画帘半卷东风软。",
      "春归翠陌，平莎茸嫩，垂杨金浅。",
      "迟日催花，淡云阁雨，轻寒轻暖。",
      "恨芳菲世界，游人未赏，都付与、莺和燕。",
      "寂寞凭高念远。",
      "向南楼、一声归雁。",
      "金钗斗草，青丝勒马，风流云散。",
      "罗绶分香，翠绡封泪，几多幽怨。",
      "正销魂，又是疏烟淡月，子规声断。"
    ],
    "rhythmic": "水龙吟",
    "tags": [
      "宋词三百首"
    ]
  },
  {
    "author": "张",
    "paragraphs": [
      "幽梦初回，重阴未开，晓色吹成疏雨。",
      "竹槛气寒，蕙畹声摇，新绿暗通南浦。",
      "未有人行，才半启、回廊朱户。",
      "无绪。",
      "空望极霓旌，锦书难据。",
      "苔径追忆曾游，念谁伴、秋千采绳芳柱。",
      "犀奁黛卷，凤枕云孤，应也几番凝伫。",
      "怎得伊来，花雾绕、小堂深处。",
      "留住。",
      "直到老、不教归去。"
    ],
    "rhythmic": "宴山亭・燕山亭",
    "tags": [
      "宋词三百首"
    ]
  },
  {
    "author": "刘过",
    "paragraphs": [
      "芦叶满汀洲。",
      "塞沙带浅流。",
      "二十年、重过南楼。",
      "柳下系舟犹未稳，能几日、又中秋。",
      "黄鹤断矶头。",
      "故人今不在。",
      "旧江山，浑是新愁。",
      "欲买桂花同载酒，终不似、少年游。"
    ],
    "rhythmic": "唐多令",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "燕雁无心，太湖西畔随云去。",
      "数峰清苦。",
      "商略黄昏雨。",
      "第四桥边，拟共天随住。",
      "今何许。",
      "凭栏怀古。",
      "残柳参差舞。"
    ],
    "rhythmic": "点绛唇",
    "tags": [
      "宋词三百首",
      "太湖"
    ]
  },
  {
    "author": "姜夔",
    "paragraphs": [
      "肥水东流无尽期。",
      "当初不合种相思。",
      "梦中未比丹青见，暗里忽惊山鸟啼。",
      "春未绿，鬓先丝。",
      "人间别久不成悲。",
      "谁教岁岁红莲夜，两处沈吟各自知。"
    ],
    "rhythmic": "鹧鸪天",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "绿丝低拂鸳鸯浦。",
      "想桃叶、当时唤渡。",
      "又将愁眼与春风，待去。",
      "倚兰桡、更少驻。",
      "金陵路。",
      "莺吟燕舞。",
      "算潮水、知人最苦。",
      "满汀芳草不成归，日暮。",
      "更移舟、向甚处。"
    ],
    "rhythmic": "杏花天",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "燕燕轻盈，莺莺娇软。",
      "分明又向华胥见。",
      "夜长争得薄情知，春初早被相思染。",
      "别後书辞，别时针线。",
      "离魂暗逐郎行远。",
      "淮南皓月冷千山，冥冥归去无人管。"
    ],
    "rhythmic": "踏莎行",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "亭皋正望极。",
      "乱落江莲归未得。",
      "多病却无气力。",
      "况纨扇渐疏，罗衣初萦。",
      "流光过隙。",
      "叹杏梁、双燕如客。",
      "人何在，一帘淡月，仿佛照颜色。",
      "幽寂。",
      "乱蛩吟壁。",
      "动庾信、清愁似织。",
      "沈思年少浪迹。",
      "笛里关山，柳下坊陌。",
      "坠红无信息。",
      "漫暗水，涓涓溜碧。",
      "漂零久，而今何意，醉卧酒垆侧。"
    ],
    "rhythmic": "霓裳中序第一",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "双桨莼波，一蓑松雨，暮愁渐满空阔。",
      "呼我盟鸥，翩翩欲下，背人还过木末。",
      "那回归去，荡云雪、孤舟夜发。",
      "伤心重见，依约眉山，黛痕低压。",
      "采香径里春寒，老子婆娑，自歌谁答。",
      "垂虹西望，飘然引去，此兴平生难遏。",
      "酒醒波远，政凝想、明素袜。",
      "如今安在，唯有阑干，伴人一霎。"
    ],
    "rhythmic": "庆宫春・高阳台",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "庾郎先自吟愁赋。",
      "凄凄更闻私语。",
      "露湿铜铺，苔侵石井，都是曾听伊处。",
      "哀音似诉。",
      "正思妇无眠，起寻机杼。",
      "曲曲屏山，夜凉独自甚情绪。",
      "西窗又吹暗雨。",
      "为谁频断续，相和砧杵。",
      "候馆迎秋，离宫吊月，别有伤心无数。",
      "豳诗漫与。",
      "笑篱落呼灯，世间儿女。",
      "写入琴丝，一声声更苦。"
    ],
    "rhythmic": "齐天乐",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "古城阴。",
      "有官梅几许，红萼未宜簪。",
      "池面冰胶，墙腰雪老，云意还又沈沈。",
      "翠藤共、闲穿径竹，渐笑语、惊起卧沙禽。",
      "野老林泉，故王台榭，呼唤登临。",
      "南去北来何事，荡湘云楚水，目极伤心。",
      "朱户黏鸡，金盘簇燕，空叹时序侵寻。",
      "记曾共，西楼雅集，想垂杨、还袅万丝金。",
      "待得归鞍到时，只怕春深。"
    ],
    "rhythmic": "一萼红",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "闹红一舸，记来时、尝与鸳鸯为侣。",
      "三十六陂人未到，水佩风裳无数。",
      "翠叶吹凉，玉容销酒，更洒菰蒲雨。",
      "嫣然摇动，冷香飞上诗句。",
      "日暮。",
      "青盖亭亭，情人不见，争忍凌波去。",
      "只恐舞衣寒易落，愁入西风南浦。",
      "高柳垂阴，老鱼吹浪，留我花间住。",
      "田田多少，几回沙际归路。"
    ],
    "rhythmic": "念奴娇",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "双桨来时，有人似、旧曲桃根桃叶。",
      "歌扇轻约飞花，蛾眉正奇绝。",
      "春渐远、汀洲自绿，更添了、几声啼。",
      "十里扬州，三生杜牧，前事休说。",
      "又还是、宫烛分烟，奈愁里、匆匆换时节。",
      "都把一襟芳思，与空阶榆荚。",
      "千万缕、藏鸦细柳，为玉尊、起舞回雪。",
      "想见西出阳关，故人初别。"
    ],
    "rhythmic": "琵琶仙・自度曲",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "芳莲坠粉，蔬桐吹绿，庭院暗雨乍歇。",
      "无端抱影销魂处，还见筱墙萤暗，藓阶蛩切。",
      "送客重寻西去路，问水面、琵琶谁拨。",
      "最可惜、一片江山，总付与啼。",
      "长恨相从未款，而今何事，又对西风离别。",
      "渚寒烟淡，棹移人远，缥缈行舟如叶。",
      "想文君望久，倚竹愁生步罗袜。",
      "归来後、翠尊双饮，下了珠帘，玲珑闲看月。"
    ],
    "rhythmic": "八归",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "淮左名都，竹西佳处，解鞍少驻初程。",
      "过春风十里，尽荠麦青青。",
      "自胡马窥江去後，废池乔木，犹厌言兵。",
      "渐黄昏，清角吹寒，都在空城。",
      "杜郎俊赏，算而今，重到须惊。",
      "纵豆蔻词工，青楼梦好，难赋深情。",
      "二十四桥仍在，波心荡、冷月无声。",
      "念桥边红药，年年知为谁生。"
    ],
    "rhythmic": "扬州慢",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "渐吹尽、枝头香絮。",
      "是处人家，绿深门户。",
      "远浦萦回，暮帆零乱向何许。",
      "阅人多矣，谁得似、长亭树。",
      "树若有情时，不会得、青青如此。",
      "日暮。",
      "望高城不见，只见乱山无数。",
      "韦郎去也，怎忘得、玉环分付。",
      "第一是、早早归来，怕红萼、无人为主。",
      "算空有并刀，难翦离愁千缕。"
    ],
    "rhythmic": "长亭怨慢",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "空城晓月。",
      "吹入垂杨陌。",
      "马上单衣寒恻恻。",
      "看尽鹅黄嫩绿，都是江南旧相识。",
      "正岑寂。",
      "明朝又寒食。",
      "强携酒、小桥宅，怕梨花落尽成秋色。",
      "燕燕飞来，问春何在，唯有池塘自碧。"
    ],
    "rhythmic": "淡黄柳",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "旧时月色。",
      "算几番照我，梅边吹笛。",
      "唤起玉人，不管清寒与攀摘。",
      "何逊而今渐老，都忘却、春风词笔。",
      "但怪得、竹外疏花，香冷入瑶席。",
      "江国。",
      "正寂寂。",
      "叹寄与路遥，夜雪初积。",
      "翠尊易泣。",
      "红萼无言耿相忆。",
      "长记曾携手处，千树压、西湖寒碧。",
      "又片片、吹尽也，几时见得。"
    ],
    "rhythmic": "暗香",
    "tags": [
      "宋词三百首",
      "西湖"
    ]
  },
  {
    "author": "姜夔",
    "paragraphs": [
      "苔枝缀玉。",
      "有翠禽小小，枝上同宿。",
      "客里相逢，篱角黄昏，无言自倚修竹。",
      "昭君不惯胡沙远，但暗忆、江南江北。",
      "想佩环、月夜归来，化作此花幽独。",
      "犹记深宫旧事，那人正睡里，飞近蛾绿。",
      "莫似春风，不管盈盈，早与安排金屋。",
      "还教一片随波去，又却怨、玉龙哀曲。",
      "等恁时、重觅幽香，已入小窗横幅。"
    ],
    "rhythmic": "疏影",
    "tags": [
      "宋词三百首"
    ]
  },
  {
    "author": "姜夔",
    "paragraphs": [
      "月冷龙沙，尘轻虎落，今年汉初赐。",
      "新翻胡部曲，听毡幕、元戎歌吹。",
      "层楼高峙。",
      "看栏曲萦红，檐牙飞翠。",
      "人姝丽。",
      "粉香吹下，夜寒风细。",
      "此地。",
      "宜有词仙，拥素云黄鹤，与君游戏。",
      "玉梯凝望久，叹芳草、萋萋千里。",
      "天涯情味。",
      "仗酒清愁，花销英气。",
      "西山外。",
      "晚来还卷，一帘秋霁。"
    ],
    "rhythmic": "翠楼吟",
    "tags": [
      "宋词三百首"
    ]
  },
  {
    "author": "钱惟演",
    "paragraphs": [
      "城上风光莺语乱。",
      "城下烟波春拍岸。",
      "绿杨芳草几时休，泪眼愁肠先已断。",
      "情怀渐变成衰晚。",
      "鸾鉴朱颜惊暗换。",
      "昔年多病厌芳尊，今日芳尊惟恐浅。"
    ],
    "rhythmic": "木兰花・玉楼春",
    "tags": [
      "宋词三百首"
    ]
  },
  {
    "author": "范仲淹",
    "paragraphs": [
      "碧云天，黄叶地。",
      "秋色连波，波上寒烟翠。",
      "山映斜阳天接水。",
      "芳草无情，更在斜阳外。",
      "黯乡魂，追旅思。",
      "夜夜除非，好梦留人睡。",
      "明月楼高休独倚。",
      "酒入愁肠，化作相思泪。"
    ],
    "rhythmic": "苏幕遮",
    "tags": [
      "宋词三百首"
    ]
  },
  {
    "author": "范仲淹",
    "paragraphs": [
      "纷纷堕叶飘香砌。",
      "夜寂静、寒声碎。",
      "真珠帘卷玉楼空，天淡银河垂地。",
      "年年今夜，月华如练，长是人千里。",
      "愁肠已断无由醉。",
      "酒未到、先成泪。",
      "残灯明灭枕头欹。",
      "谙尽孤眠滋味。",
      "都来此事，眉间心上，无计相回避。"
    ],
    "rhythmic": "御街行",
    "tags": [
      "宋词三百首"
    ]
  },
  {
    "author": "柳永",
    "paragraphs": [
      "陇首云飞，江边日晚，烟波满目凭阑久。",
      "立望关河萧索，千里清秋。",
      "忍凝眸。",
      "杳杳神京，盈盈仙子，别来锦字终难偶。",
      "断雁无凭，冉冉飞下汀洲。",
      "思悠悠。",
      "暗想当初，有多少、幽欢佳会，岂知聚散难期，翻成雨恨云愁。",
      "阻追游。",
      "每登山临水，惹起平生心事，一场消黯，永日无言，却下层楼。"
    ],
    "rhythmic": "曲玉管",
    "tags": [
      "宋词三百首"
    ]
  },
  {
    "author": "柳永",
    "paragraphs": [
      "寒蝉凄切。",
      "对长亭晚，骤雨初歇。",
      "都门帐饮无绪，留恋处、兰舟催发。",
      "执手相看泪眼，竟无语凝噎。",
      "念去去、千里烟波，暮霭沈沈楚天阔。",
      "多情自古伤离别。",
      "更那堪、冷落清秋节。",
      "今宵酒醒何处，杨柳岸、晓风残月。",
      "此去经年，应是良辰、好景虚设。",
      "便纵有、千种风情，更与何人说。"
    ],
    "rhythmic": "雨霖铃",
    "tags": [
      "宋词三百首"
    ]
  },
  {
    "author": "柳永",
    "paragraphs": [
      "月华收，云淡霜天曙。",
      "西征客、此时情苦。",
      "翠娥执手送临歧，轧轧开朱户。",
      "千娇面、盈盈伫立，无言有泪，断肠争忍回顾。",
      "一叶兰舟，便恁急桨凌波去。",
      "贪行色、岂知离绪。",
      "万般方寸，但饮恨，脉脉同谁语。",
      "更回首、重城不见，寒江天外，隐隐两三烟树。"
    ],
    "rhythmic": "采莲令",
    "tags": [
      "宋词三百首"
    ]
  },
  {
    "author": "柳永",
    "paragraphs": [
      "伫倚危楼风细细。",
      "望极春愁，黯黯生天际。",
      "草色烟光残照里。",
      "无言谁会凭阑意。",
      "拟把疏狂图一醉。",
      "对酒当歌，强乐还无味。",
      "衣带渐宽终不悔。",
      "为伊消得人憔悴。"
    ],
    "rhythmic": "凤栖梧・蝶恋花",
    "tags": [
      "宋词三百首"
    ]
  },
  {
    "author": "柳永",
    "paragraphs": [
      "梦觉、透窗风一线，寒灯吹息。",
      "那堪酒醒，又闻空阶，夜雨频滴。",
      "嗟因循、久作天涯客。",
      "负佳人、几许盟言，便忍把、从前欢会，陡顿翻成忧戚。",
      "愁极。",
      "再三追思，洞房深处，几度饮散歌阑，香暖鸳鸯被，岂暂时疏散，费伊心力。",
      "云尤雨，有万般千种，相怜相惜。",
      "恰到如今，天长漏永，无端自家疏隔。",
      "知何时、却拥秦云态，愿低帏昵枕，轻轻细说与，江乡夜夜，数寒更思忆。"
    ],
    "rhythmic": "浪淘沙",
    "tags": [
      "宋词三百首"
    ]
  },
  {
    "author": "柳永",
    "paragraphs": [
      "自春来、惨绿愁红，芳心是事可可。",
      "日上花梢，莺穿柳带，犹压香衾卧。",
      "暖酥消，腻云。",
      "终日厌厌倦梳裹。",
      "无那。",
      "恨薄情一去，音书无个。",
      "早知恁麽。",
      "悔当初、不把雕鞍锁。",
      "向鸡窗、只与蛮笺象管，拘束教吟课。",
      "镇相随，莫抛躲。",
      "针线闲拈伴伊坐。",
      "和我。",
      "免使年少，光阴虚过。"
    ],
    "rhythmic": "定风波",
    "tags": [
      "宋词三百首"
    ]
  },
  {
    "author": "柳永",
    "paragraphs": [
      "长安古道马迟迟。",
      "高柳乱蝉栖。",
      "夕阳岛外，秋风原上，目断四天垂。",
      "归云一去无踪迹，何处是前期。",
      "狎兴生疏，酒徒萧索，不似去年时。"
    ],
    "rhythmic": "少年游",
    "tags": [
      "宋词三百首"
    ]
  },
  {
    "author": "柳永",
    "paragraphs": [
      "晚秋天。",
      "一霎微雨洒庭轩。",
      "槛菊萧疏，井梧零乱惹残烟。",
      "凄然。",
      "望江关。",
      "飞云黯淡夕阳间。",
      "当时宋玉悲感，向此临水与登山。",
      "远道迢递，行人凄楚，倦听陇水潺。",
      "正蝉吟败叶，蛩响衰草，相应喧喧。",
      "孤馆度日如年。",
      "风露渐变，悄悄至更阑。",
      "长天净，绛河清浅，皓月婵娟。",
      "思绵绵。",
      "夜永对景，那堪屈指，暗想从前。",
      "未名未禄，绮陌红楼，往往经岁迁延。",
      "帝里风光好，当年少日，暮宴朝欢。",
      "况有狂朋怪侣，遇当歌、对酒竞留连。",
      "别来迅景如梭，旧游似梦，烟水程何限。",
      "念利名、憔悴长萦绊。",
      "追往事、空惨愁颜。",
      "漏箭移、稍觉轻寒。",
      "渐呜咽、画角数声残。",
      "对闲窗畔，停灯向晓，抱影无眠。"
    ],
    "rhythmic": "戚氏",
    "tags": [
      "宋词三百首"
    ]
  },
  {
    "author": "柳永",
    "paragraphs": [
      "冻云黯淡天气，扁舟一叶，乘兴离江渚。",
      "渡万壑千岩，越溪深处。",
      "怒涛渐息，樵风乍起，更闻商旅相呼。",
      "片帆高举。",
      "泛画鹢、翩翩过南浦。",
      "望中酒旆闪闪，一簇烟村，数行霜树。",
      "残日下，渔人鸣榔归去。",
      "败荷零落，衰杨掩映，岸边两两三三，浣沙游女。",
      "避行客、含羞笑相语。",
      "到此因念，绣阁轻抛，浪萍难驻。",
      "叹後约丁宁竟何据。",
      "惨离怀，空恨岁晚归期阻。",
      "凝泪眼、杳杳神京路。",
      "断鸿声远长天暮。"
    ],
    "rhythmic": "夜半乐",
    "tags": [
      "宋词三百首"
    ]
  },
  {
    "author": "柳永",
    "paragraphs": [
      "望处雨收云断，凭阑悄悄，目送秋光。",
      "晚景萧疏，堪动宋玉悲凉。",
      "水风轻、苹花渐老，月露冷、梧叶飘黄。",
      "遣情伤。",
      "故人何在，烟水茫茫。",
      "难忘。",
      "文期酒会，几孤风月，屡变星霜。",
      "海阔山遥，未知何处是潇湘。",
      "念双燕、难凭远信，指暮天、空识归航。",
      "黯相望。",
      "断鸿声里，立尽斜阳。"
    ],
    "rhythmic": "玉蝴蝶",
    "tags": [
      "宋词三百首"
    ]
  },
  {
    "author": "柳永",
    "paragraphs": [
      "对潇潇、暮雨洒江天，一番洗清秋。",
      "渐霜风凄惨，关河冷落，残照当楼。",
      "是处红衰翠减，苒苒物华休。",
      "惟有长江水，无语东流。",
      "不忍登高临远，望故乡渺邈，归思难收。",
      "叹年来踪迹，何事苦淹留。",
      "想佳人、妆楼望，误几回、天际识归舟。",
      "争知我、倚阑干处，正恁凝愁。"
    ],
    "rhythmic": "八声甘州",
    "tags": [
      "宋词三百首",
      "长江"
    ]
  },
  {
    "author": "柳永",
    "paragraphs": [
      "登孤垒荒凉，危亭旷望，静临烟渚。",
      "对雌霓挂雨，雄风拂槛，微收烦暑。",
      "渐觉一叶惊秋，残蝉噪晚，素商时序。",
      "览景想前欢，指神京，非雾非烟深处。",
      "向此成追感，新愁易积，故人难聚。",
      "凭高尽日凝伫。",
      "赢得消魂无语。",
      "极目霁霭霏微，暝鸦零乱，萧索江城暮。",
      "南楼画角，又送残阳去。"
    ],
    "rhythmic": "竹马子・竹马儿",
    "tags": [
      "宋词三百首"
    ]
  },
  {
    "author": "柳永",
    "paragraphs": [
      "一叶扁舟轻帆卷。",
      "暂泊楚江南岸。",
      "孤城暮角，引胡茄怨。",
      "水茫茫，平沙雁、旋惊散。",
      "烟敛寒林簇，画屏展。",
      "天际遥山小，黛眉浅。",
      "旧赏轻抛，到此成游宦。",
      "觉客程劳，年光晚。",
      "异乡风物，忍萧索、当愁眼。",
      "帝城赊，秦楼阻，旅魂乱。",
      "芳草连空阔，残照满。",
      "佳人无消息，断云远。"
    ],
    "rhythmic": "迷神引",
    "tags": [
      "宋词三百首"
    ]
  },
  {
    "author": "张先",
    "paragraphs": [
      "双蝶绣罗裙。",
      "东池宴。",
      "初相见。",
      "朱粉不深匀。",
      "闲花淡淡春。",
      "细看诸处好。",
      "人人道。",
      "柳腰身。",
      "昨日乱山昏。",
      "来时衣上云。"
    ],
    "rhythmic": "醉垂鞭",
    "tags": [
      "宋词三百首"
    ]
  },
  {
    "author": "张先",
    "paragraphs": [
      "伤高怀远几时穷。",
      "无物似情浓。",
      "离愁正引千丝乱，更东陌、飞絮。",
      "嘶骑渐遥，征尘不断，何处认郎踪。",
      "双鸳池沼水溶溶。",
      "南北小桡通。",
      "梯横画阁黄昏後，又还是、斜月帘栊。",
      "沈恨细思，不如桃杏，犹解嫁东风。"
    ],
    "rhythmic": "一丛花令・一丛花",
    "tags": [
      "宋词三百首"
    ]
  },
  {
    "author": "张先",
    "paragraphs": [
      "水调数声持酒听。",
      "午醉醒来愁未醒。",
      "送春春去几时回，临晚镜。",
      "伤流景。",
      "往事後期空记省。",
      "沙上并禽池上暝。",
      "云破月来花弄影。",
      "重重帘幕密遮灯，风不定。",
      "人初静。",
      "明日落红应满径。"
    ],
    "rhythmic": "天仙子",
    "tags": [
      "宋词三百首"
    ]
  },
  {
    "author": "张先",
    "paragraphs": [
      "数声鶗鴂。",
      "又报芳菲歇。",
      "惜春更把残红折。",
      "雨轻风色暴，梅子青时节。",
      "永丰柳，无人尽日飞花雪。",
      "莫把幺弦拨。",
      "怨极弦能说。",
      "天不老，情难绝。",
      "心似双丝网，中有千千结。",
      "夜过也，东窗未白凝残月。"
    ],
    "rhythmic": "千秋岁",
    "tags": [
      "宋词三百首"
    ]
  },
  {
    "author": "张先",
    "paragraphs": [
      "乍暖还轻冷。",
      "风雨晚来方定。",
      "庭轩寂寞近清明，残花中酒，又是去年病。",
      "楼头画角风吹醒。",
      "入夜重门静。",
      "那堪更被明月，隔墙送过秋千影。"
    ],
    "rhythmic": "青门引・青门饮",
    "tags": [
      "宋词三百首"
    ]
  },
  {
    "author": "晏殊",
    "paragraphs": [
      "一曲新词酒一杯。",
      "去年天气旧亭台。",
      "夕阳西下几时回。",
      "无可奈何花落去，似曾相识燕归来。",
      "小园香径独徘徊。"
    ],
    "rhythmic": "浣溪沙",
    "tags": [
      "宋词三百首"
    ]
  },
  {
    "author": "晏殊",
    "paragraphs": [
      "一向年光有限身。",
      "等闲离别易消魂。",
      "酒筵歌席莫辞频。",
      "满目山河空念远，落花风雨更伤春。",
      "不如怜取眼前人。"
    ],
    "rhythmic": "浣溪沙",
    "tags": [
      "宋词三百首"
    ]
  },
  {
    "author": "晏殊",
    "paragraphs": [
      "金风细细。",
      "叶叶梧桐坠。",
      "绿酒初尝人易醉。",
      "一枕小窗浓睡。",
      "紫微朱槿花残。",
      "斜阳却照阑干。",
      "双燕欲归时节，银屏昨夜微寒。"
    ],
    "rhythmic": "清平乐",
    "tags": [
      "宋词三百首"
    ]
  },
  {
    "author": "晏殊",
    "paragraphs": [
      "红笺小字。",
      "说尽平生意。",
      "鸿雁在云鱼在水。",
      "惆怅此情难寄。",
      "斜阳独倚西楼。",
      "遥山恰对帘钩。",
      "人面不知何处，绿波依旧东流。"
    ],
    "rhythmic": "清平乐",
    "tags": [
      "宋词三百首"
    ]
  },
  {
    "author": "晏殊",
    "paragraphs": [
      "燕鸿过後莺归去。",
      "细算浮生千万绪。",
      "长於春梦几多时，散似秋云无觅处。",
      "闻琴解佩神仙侣。",
      "挽断罗衣留不住。",
      "劝君莫作独醒人，烂醉花间应有数。"
    ],
    "rhythmic": "木兰花・玉楼春",
    "tags": [
      "宋词三百首"
    ]
  },
  {
    "author": "晏殊",
    "paragraphs": [
      "池塘水绿风微暖。",
      "记得玉真初见面。",
      "重头歌韵响铮琮，入破舞腰红乱旋。",
      "玉钩阑下香阶畔。",
      "醉後不知斜日晚。",
      "当时共我赏花人，点检如今无一半。"
    ],
    "rhythmic": "木兰花・玉楼春",
    "tags": [
      "宋词三百首"
    ]
  },
  {
    "author": "晏殊",
    "paragraphs": [
      "祖席离歌，长亭别宴。",
      "香尘已隔犹回面。",
      "居人匹马映林嘶，行人去棹依波转。",
      "画阁魂消，高楼目断。",
      "斜阳只送平波远。",
      "无穷无尽是离愁，天涯地角寻思遍。"
    ],
    "rhythmic": "踏莎行",
    "tags": [
      "宋词三百首"
    ]
  },
  {
    "author": "晏殊",
    "paragraphs": [
      "小径红稀，芳郊绿遍。",
      "高台树色阴阴见。",
      "春风不解禁杨花，乱扑行人面。",
      "翠叶藏莺，朱帘隔燕。",
      "炉香静逐游丝转。",
      "一场愁梦酒醒时，斜阳却照深深院。"
    ],
    "rhythmic": "踏莎行",
    "tags": [
      "宋词三百首"
    ]
  },
  {
    "author": "晏殊",
    "paragraphs": [
      "绿杨芳草长亭路。",
      "年少抛人容易去。",
      "楼头残梦五更钟，花底离情三月雨。",
      "无情不似多情苦。",
      "一寸还成千万缕。",
      "天涯地角有穷时，只有相思无尽处。"
    ],
    "rhythmic": "玉楼春",
    "tags": [
      "宋词三百首"
    ]
  },
  {
    "author": "宋祁",
    "paragraphs": [
      "东城渐觉风光好。",
      "縠皱波纹迎客棹。",
      "绿杨烟外晓寒轻，红杏枝头春意闹。",
      "浮生长恨欢娱少。",
      "肯爱千金轻一笑。",
      "为君持酒劝斜阳，且向花间留晚照。"
    ],
    "rhythmic": "玉楼春",
    "tags": [
      "宋词三百首"
    ]
  },
  {
    "author": "欧阳修",
    "paragraphs": [
      "群芳过後西湖好，狼籍残红。",
      "飞絮蒙蒙。",
      "垂柳阑干尽日风。",
      "笙歌散尽游人去，始觉春空。",
      "垂下帘栊。",
      "双燕归来细雨中。"
    ],
    "rhythmic": "采桑子",
    "tags": [
      "宋词三百首",
      "西湖"
    ]
  },
  {
    "author": "欧阳修",
    "paragraphs": [
      "清晨帘幕卷轻霜。",
      "呵手试梅妆。",
      "都缘自有离恨，故画作远山长。",
      "思往事，惜流芳。",
      "易成伤。",
      "拟歌先敛，欲笑还颦，最断人肠。"
    ],
    "rhythmic": "诉衷情",
    "tags": [
      "宋词三百首"
    ]
  },
  {
    "author": "欧阳修",
    "paragraphs": [
      "候馆梅残，溪桥柳细。",
      "草熏风暖摇征辔。",
      "离愁渐远渐无穷，迢迢不断如春水。",
      "寸寸柔肠，盈盈粉泪。",
      "楼高莫近危阑倚。",
      "平芜尽处是春山，行人更在春山外。"
    ],
    "rhythmic": "踏莎行",
    "tags": [
      "宋词三百首"
    ]
  },
  {
    "author": "欧阳修",
    "paragraphs": [
      "独倚危楼风细细。",
      "望极离愁，黯黯生天际。",
      "草色山光残照里。",
      "无人会得凭阑意。",
      "也拟疏狂图一醉。",
      "对酒当歌，强饮还无味。",
      "衣带渐宽都不悔。",
      "况伊销得人憔悴。"
    ],
    "rhythmic": "蝶恋花",
    "tags": [
      "宋词三百首"
    ]
  },
  {
    "author": "欧阳修",
    "paragraphs": [
      "池塘水绿春微暖。",
      "记得玉真初见面。",
      "从头歌韵响铮鏦，入破舞腰红乱旋。",
      "玉钩帘下香阶畔。",
      "醉後不知红日晚。",
      "当时共我赏花人，点检如今无一半。"
    ],
    "rhythmic": "玉楼春",
    "tags": [
      "宋词三百首"
    ]
  },
  {
    "author": "欧阳修",
    "paragraphs": [
      "燕鸿过後春归去。",
      "细算浮生千万绪。",
      "来如春梦几多时，去似朝云无觅处。",
      "闻琴解神仙侣。",
      "挽断罗衣留不住。",
      "劝君莫作独醒人，烂醉花间应有数。"
    ],
    "rhythmic": "玉楼春",
    "tags": [
      "宋词三百首"
    ]
  },
  {
    "author": "欧阳修",
    "paragraphs": [
      "别後不知君远近。",
      "触目凄凉多少闷。",
      "渐行渐远渐无书，水阔鱼沈何处问。",
      "夜深风竹敲秋韵。",
      "万叶千声皆是恨。",
      "故欹单枕梦中寻，梦又不成灯又尽。"
    ],
    "rhythmic": "玉楼春",
    "tags": [
      "宋词三百首"
    ]
  },
  {
    "author": "欧阳修",
    "paragraphs": [
      "把酒祝东风。",
      "且共从容。",
      "垂杨紫陌洛城东。",
      "总是当时携手处，游遍芳丛。",
      "聚散苦匆匆。",
      "此恨无穷。",
      "今年花胜去年红。",
      "可惜明年花更好，知与谁同。"
    ],
    "rhythmic": "浪淘沙",
    "tags": [
      "宋词三百首"
    ]
  },
  {
    "author": "俞国宝",
    "paragraphs": [
      "一春长费买花钱。",
      "日日醉花边。",
      "玉骢惯识西湖路，骄嘶过、沽酒垆前。",
      "红杏香中箫鼓，绿杨影里秋千。",
      "暖风十里丽人天。",
      "花压髻云偏。",
      "画船载取春归去，馀情寄、湖水湖烟。",
      "明日重扶残醉，来寻陌上花钿。"
    ],
    "rhythmic": "风入松",
    "tags": [
      "宋词三百首",
      "西湖"
    ]
  },
  {
    "author": "史达祖",
    "paragraphs": [
      "做冷欺花，将烟困柳，千里偷催春暮。",
      "尽日冥迷，愁里欲飞还住。",
      "惊粉重、蝶宿西园，喜泥润、燕归南浦。",
      "最妨它、佳约风流，钿车不到杜陵路。",
      "沈沈江上望极，还被春潮晚急，难寻官渡。",
      "隐约遥峰，和泪谢娘眉妩。",
      "临断岸、新绿生时，是落红、带愁流处。",
      "记当日、门掩梨花，翦灯深夜语。"
    ],
    "rhythmic": "绮罗香",
    "tags": [
      "宋词三百首"
    ]
  },
  {
    "author": "史达祖",
    "paragraphs": [
      "过春社了，度帘幕中间，去年尘冷。",
      "差池欲住，试入旧巢相并。",
      "还相雕梁藻井。",
      "又软语、商量不定。",
      "飘然快拂花梢，翠尾分开红影。",
      "芳径。",
      "芹泥雨润。",
      "爱贴地争飞，竞夸轻俊。",
      "红楼归晚，看足柳昏花暝。",
      "应自栖香正稳。",
      "便忘了、天涯芳信。",
      "愁损翠黛双蛾，日日画阑独凭。"
    ],
    "rhythmic": "双双燕",
    "tags": [
      "宋词三百首"
    ]
  },
  {
    "author": "史达祖",
    "paragraphs": [
      "巧沁兰心，偷黏草甲，东风欲障新暖。",
      "谩凝碧瓦难留，信知暮寒轻浅。",
      "行天入镜，做弄出、轻松纤软。",
      "料故园、不卷重帘，误了乍来双燕。",
      "青未了、柳回白眼。",
      "红欲断、杏开素面。",
      "旧游忆著山阴，厚盟遂妨上苑。",
      "寒炉重暖，便放慢春衫针线。",
      "恐凤靴、挑菜归来，万一灞桥相见。"
    ],
    "rhythmic": "东风第一枝",
    "tags": [
      "宋词三百首"
    ]
  },
  {
    "author": "史达祖",
    "paragraphs": [
      "月波疑滴。",
      "望玉壶天近，了无尘隔。",
      "翠眼圈花，冰丝织练，黄道宝光相直。",
      "自怜诗酒瘦，难应接、许多春色。",
      "最无赖，是随香趁烛，曾伴狂客。",
      "踪迹。",
      "谩记忆。",
      "老了杜郎，忍听东风笛。",
      "柳院灯疏，梅厅雪在，谁与细倾春碧。",
      "旧情拘未定，犹自学、当年游历。",
      "怕万一，误玉人、夜寒帘隙。"
    ],
    "rhythmic": "喜迁莺",
    "tags": [
      "宋词三百首"
    ]
  },
  {
    "author": "史达祖",
    "paragraphs": [
      "烟光摇缥瓦。",
      "望晴檐多风，柳花如洒。",
      "锦瑟横床，想泪痕尘影，凤弦常下。",
      "倦出犀帷，频梦见、王孙骄马。",
      "讳道相思，偷理绡裙，自惊腰衩。",
      "惆怅南楼遥夜。",
      "记翠箔张灯，枕肩歌罢。",
      "又入铜驼，遍旧家门巷，首询声价。",
      "可惜东风，将恨与、闲花俱谢。",
      "记取崔徽模样，归来暗写。"
    ],
    "rhythmic": "三姝媚",
    "tags": [
      "宋词三百首"
    ]
  },
  {
    "author": "史达祖",
    "paragraphs": [
      "柳锁莺魂，花翻蝶梦，自知愁染潘郎。",
      "轻衫未揽，犹将泪点偷藏。",
      "念前事，怯流光。",
      "早春窥、酥雨池塘。",
      "向销凝里，梅开半面，情满徐妆。",
      "风丝一寸柔肠。",
      "曾在歌边惹恨，烛底萦香。",
      "芳机瑞锦，如何未织鸳鸯。",
      "人扶醉，月依墙。",
      "是当初、谁敢疏狂。",
      "把闲言语，花房夜久，各自思量。"
    ],
    "rhythmic": "夜合花",
    "tags": [
      "宋词三百首"
    ]
  },
  {
    "author": "史达祖",
    "paragraphs": [
      "秋江带雨，寒沙萦水，人瞰画阁愁独。",
      "烟蓑散响惊诗思，还被乱鸥飞去，秀句难续。",
      "冷眼尽归图画上，认隔岸、微茫云屋。",
      "想半属、渔市樵村，欲暮竞然竹。",
      "须信风流未老，凭持酒、慰此凄凉心目。",
      "一鞭南陌，几篙官渡，赖有歌眉舒绿。",
      "只匆匆眺远，早觉闲愁挂乔木。",
      "应难奈，故人天际，望彻淮山，相思无雁足。"
    ],
    "rhythmic": "八归",
    "tags": [
      "宋词三百首"
    ]
  },
  {
    "author": "史达祖",
    "paragraphs": [
      "晚雨未摧宫树，可怜闲叶，犹抱凉蝉。",
      "短景归秋，吟思又接愁边。",
      "漏初长、梦魂难禁，人渐老、风月俱寒。",
      "想幽欢。",
      "土花庭，虫网阑干。",
      "无端。",
      "啼蛄搅夜，恨随团扇，苦近秋莲。",
      "一笛当楼，谢娘悬泪立风前。",
      "故园晚、强留诗酒，新雁远、不致寒暄。",
      "隔苍烟。",
      "楚香罗袖，谁伴婵娟。"
    ],
    "rhythmic": "玉胡蝶・玉蝴蝶",
    "tags": [
      "宋词三百首"
    ]
  },
  {
    "author": "史达祖",
    "paragraphs": [
      "江水苍苍，望倦柳愁荷，共感秋色。",
      "废阁先凉，古帘空暮，雁程最嫌风力。",
      "故园信息。",
      "爱渠入眼南山碧。",
      "念上国。",
      "谁是、脍鲈江汉未归客。",
      "还又岁晚，瘦骨临风，夜闻秋声，吹动岑寂。",
      "露蛩悲、清灯冷屋，翻书愁上鬓毛白。",
      "年少俊游浑断得。",
      "但可怜处，无奈苒苒魂惊，采香南浦，翦梅烟驿。"
    ],
    "rhythmic": "秋霁",
    "tags": [
      "宋词三百首"
    ]
  },
  {
    "author": "卢祖皋",
    "paragraphs": [
      "春讯飞琼管。",
      "风日薄、度墙啼鸟声乱。",
      "江城次第，笙歌翠合，绮罗香暖。",
      "溶溶涧渌冰泮。",
      "醉梦里、年华暗换。",
      "料黛眉重锁隋堤，芳心还动梁苑。",
      "新来雁阔云音，鸾分槛影，无计重见。",
      "啼春细雨，笼愁澹月，恁时庭院。",
      "离肠未语先断。",
      "算犹有、凭高望眼。",
      "更那堪、芳草连天，飞梅弄晚。"
    ],
    "rhythmic": "宴清都",
    "tags": [
      "宋词三百首"
    ]
  },
  {
    "author": "卢祖皋",
    "paragraphs": [
      "画楼帘幕卷新晴。",
      "掩银屏。",
      "晓寒轻。",
      "坠粉飘香，日日唤愁生。",
      "暗数十年湖上路，能几度，著娉婷。",
      "年华空自感飘零。",
      "拥春酲。",
      "对谁醒。",
      "天阔云闲，无处觅箫声。",
      "载酒买花年少事，浑不似，旧心情。"
    ],
    "rhythmic": "江城子",
    "tags": [
      "宋词三百首"
    ]
  },
  {
    "author": "章良能",
    "paragraphs": [
      "柳暗花明春事深。",
      "小阑红芍药，已抽簪。",
      "雨馀风软碎鸣禽。",
      "迟迟日，犹带一分阴。",
      "往事莫沈吟。",
      "身闲时序好，且登临。",
      "旧游无处不堪寻。",
      "无寻处，惟有少年心。"
    ],
    "rhythmic": "小重山",
    "tags": [
      "宋词三百首"
    ]
  },
  {
    "author": "张",
    "paragraphs": [
      "月洗高梧，露幽草，宝钗楼外秋深。",
      "土花沿翠，萤火坠墙阴。",
      "静听寒声断续，微韵转、凄咽悲沈。",
      "争求侣，殷勤劝织，促破晓机心。",
      "儿时，曾记得，呼灯灌穴，敛步随音。",
      "任满身花影，犹自追寻。",
      "携向花堂戏斗，亭台小、笼巧妆金。",
      "今休说，从渠床下，凉夜伴孤吟。"
    ],
    "rhythmic": "满庭芳",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "小娉婷，清铅素靥，蜂黄暗偷晕。",
      "翠翘敧鬓。",
      "昨夜冷中庭，月下相认。",
      "睡浓更苦凄风紧。",
      "惊回心未稳。",
      "送晓色、一壶葱茜，才知花梦准。",
      "湘娥化作此幽芳，凌波路，古岸云沙遗恨。",
      "临砌影，寒香乱、冻梅藏韵。",
      "熏炉畔、旋移傍枕，还又见、玉人垂绀鬒。",
      "料唤赏、清华池馆，台杯须满引。"
    ],
    "rhythmic": "花犯",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "门隔花深梦旧游。",
      "夕阳无语燕归愁。",
      "玉纤香动小帘钩。",
      "落絮无声春堕泪，行云有影月含羞。",
      "东风临夜冷於秋。"
    ],
    "rhythmic": "浣溪沙",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "波面铜花冷不收。",
      "玉人垂钓理纤钩。",
      "月明池阁夜来秋。",
      "江燕话归成晓别，水花红减似春休。",
      "西风梧井叶先愁。"
    ],
    "rhythmic": "浣溪沙",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "卷尽愁云，素娥临夜新梳洗。",
      "暗尘不起。",
      "酥润凌波地。",
      "辇路重来，仿佛灯前事。",
      "情如水。",
      "小楼熏被。",
      "春梦笙歌里。"
    ],
    "rhythmic": "点绛唇",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "采幽香，巡古苑，竹冷翠微路。",
      "斗草溪根，沙印小莲步。",
      "自怜两鬓清霜，一年寒食，又身在、云山深处。",
      "昼闲度。",
      "因甚天也悭春，轻阴便成雨。",
      "绿暗长亭，归梦趁风絮。",
      "有情花影阑干，莺声门径，解留我、霎时凝伫。"
    ],
    "rhythmic": "祝英台近",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "翦红情，裁绿意，花信上钗股。",
      "残日东风，不放岁华去。",
      "有人添烛西窗，不眠侵晓，笑声转、新年莺语。",
      "旧尊俎。",
      "玉纤曾擘黄柑，柔香系幽素。",
      "归梦湖边，还迷镜中路。",
      "可怜千点吴霜，寒销不尽，又相对、落梅如雨。"
    ],
    "rhythmic": "祝英台近",
    "tags": [
      "宋词三百首"
    ]
  },
  {
    "author": "吴文英",
    "paragraphs": [
      "盘丝系腕，巧篆垂簪，玉隐绀纱睡觉。",
      "银瓶露井，彩云窗，往事少年依约。",
      "为当时、曾写榴裙，伤心红绡褪萼。",
      "黍梦光阴渐老，汀洲烟箬。",
      "莫唱江南古调，怨抑难招，楚江沈魄。",
      "薰风燕乳，暗雨梅黄，午镜澡兰帘幕。",
      "念秦楼、也拟人归，应翦菖浦自酌。",
      "但怅望、一屡新蟾，随人天角。"
    ],
    "rhythmic": "澡兰香",
    "tags": [
      "宋词三百首"
    ]
  },
  {
    "author": "赵佶",
    "paragraphs": [
      "裁翦冰绡，打叠数重，冷淡燕脂匀注。",
      "新样靓妆，艳溢香融，羞杀蕊珠宫女。",
      "易得凋零，更多少、无情风雨。",
      "愁苦。",
      "闲院落凄凉，几番春暮。",
      "凭寄离恨重重，这双燕，何曾会人言语。",
      "天遥地远，万水千山，知他故宫何处。",
      "怎不思量，除梦里、有时会去。",
      "无据。",
      "和梦也、有时不做。"
    ],
    "rhythmic": "燕山亭",
    "tags": [
      "宋词三百首"
    ]
  },
  {
    "author": "廖世美",
    "paragraphs": [
      "霭霭春空，画楼森耸凌云渚。",
      "紫薇登览最关情，绝妙夸能赋。",
      "惆怅相思迟暮。",
      "记当日、朱阑共语。",
      "塞鸿难问，岸柳何穷，别愁纷絮。",
      "催促年光，旧来流水知何处。",
      "断肠何必更残阳，极目伤平楚。",
      "晚霁波声带雨。",
      "悄无人、舟横野渡。",
      "数峰江上，芳草天涯，参差烟树。"
    ],
    "rhythmic": "烛影摇红",
    "tags": [
      "宋词三百首"
    ]
  },
  {
    "author": "李清照",
    "paragraphs": [
      "香冷金猊，被翻红浪，起来人未梳头。",
      "任宝奁闲掩，日上帘钩。",
      "生怕闲愁暗恨，多少事、欲说还休。",
      "今年瘦，非干病酒，不是悲秋。",
      "明朝，这回去也，千万遍阳关，也即难留。",
      "念武陵春晚，云锁重楼。",
      "记取楼前绿水，应念我、终日凝眸。",
      "凝眸处，从今更数，几段新愁。"
    ],
    "rhythmic": "凤凰台上忆吹箫",
    "tags": [
      "宋词三百首"
    ]
  },
  {
    "author": "李清照",
    "paragraphs": [
      "薄雾浓云愁永昼。",
      "瑞脑消金兽。",
      "佳节又重阳，玉枕纱厨，半夜凉初透。",
      "东篱把洒黄昏後，有暗香盈袖。",
      "莫道不消魂，帘卷西风，人似黄花瘦。"
    ],
    "rhythmic": "醉花阴",
    "tags": [
      "宋词三百首"
    ]
  },
  {
    "author": "李清照",
    "paragraphs": [
      "萧条庭院，有斜风细雨，重门须闭。",
      "宠柳娇花寒食近，种种恼人天气。",
      "险韵诗成，扶头酒醒，别是闲滋味。",
      "征鸿过尽，万千心事难寄。",
      "楼上几日春寒，帘垂四面，玉阑干慵倚。",
      "被冷香消新梦觉，不许愁人不起。",
      "清露晨流，新桐初引，多少游春意。",
      "日高烟敛，更看今日晴未。"
    ],
    "rhythmic": "念奴娇",
    "tags": [
      "宋词三百首"
    ]
  },
  {
    "author": "李清照",
    "paragraphs": [
      "落日熔金，暮云合璧，人在何处。",
      "染柳烟浓，吹梅笛怨，春意知几许。",
      "元宵佳节，融和天气，次第岂无风雨。",
      "来相召、香车宝马，谢他酒朋诗侣。",
      "中州盛日，闺门多暇，记得偏重三五。",
      "铺翠冠儿，拈金雪柳，簇带争济楚。",
      "如今憔悴，风鬟霜鬓，怕见夜间出去。",
      "不如向、帘儿底下，听人笑语。"
    ],
    "rhythmic": "永遇乐",
    "tags": [
      "宋词三百首"
    ]
  },
  {
    "author": "李清照",
    "paragraphs": [
      "寻寻觅觅，冷冷清清，凄凄惨惨戚戚。",
      "乍暖还寒时候，最难将息。",
      "三杯两盏淡酒，怎敌他、晚来风急。",
      "雁过也，正伤心，却是旧时相识。",
      "满地黄花堆积。",
      "憔悴损，如今有谁摘。",
      "守著窗儿，独自怎生得黑。",
      "梧桐更兼细雨，到黄昏、点点滴滴。",
      "这次第，怎一个、愁字了得。"
    ],
    "rhythmic": "声声慢",
    "tags": [
      "宋词三百首"
    ]
  },
  {
    "author": "蔡伸",
    "paragraphs": [
      "雁落平沙，烟笼寒水，古垒鸣笳声断。",
      "青山隐隐，败叶萧萧，天际暝鸦零乱。",
      "楼上黄昏，片帆千里归程，年华将晚。",
      "望碧云空暮，佳人何处，梦魂俱远。",
      "忆旧游、邃馆朱扉，小园香径，尚想桃花人面。",
      "书盈锦轴，恨满金徽，难写寸心幽怨。",
      "两地离愁，一尊芳酒，凄凉危阑倚遍。",
      "尽迟留、凭仗西风，吹乾泪眼。"
    ],
    "rhythmic": "苏武慢",
    "tags": [
      "宋词三百首"
    ]
  },
  {
    "author": "蔡伸",
    "paragraphs": [
      "数声鶗鴂。",
      "可怜又是，春归时节。",
      "满院东风，海棠铺绣，梨花飘雪。",
      "丁香露泣残枝，算未比、愁肠寸结。",
      "自是休文，多情多感，不干风月。"
    ],
    "rhythmic": "柳梢青",
    "tags": [
      "宋词三百首"
    ]
  },
  {
    "author": "辛弃疾",
    "paragraphs": [
      "更能消、几番风雨。",
      "匆匆春又归去。",
      "惜春长恨花开早，何况落红无数。",
      "春且住。",
      "见说道、天涯芳草迷归路。",
      "怨春不语。",
      "算只有殷勤，画檐珠网，尽日惹飞絮。",
      "长门事，准拟佳期又误。",
      "蛾眉曾有人妒。",
      "千金纵买相如赋，脉脉此情谁诉。",
      "君莫舞。",
      "君不见、玉环飞燕皆尘土。",
      "闲愁最苦。",
      "休去倚危楼，斜阳正在，烟柳断肠处。"
    ],
    "rhythmic": "摸鱼儿",
    "tags": [
      "宋词三百首"
    ]
  },
  {
    "author": "辛弃疾",
    "paragraphs": [
      "楚天千里清秋，水随天去秋无际。",
      "遥岑远目，献愁供恨，玉簪螺髻。",
      "落日楼头，断鸿声里，江南游子。",
      "把吴钩看了，栏干拍遍，无人会、登临意。",
      "休说鲈鱼堪。",
      "尽西风、季鹰归未。",
      "求田问舍，怕应羞见，刘郎才气。",
      "可惜流年，忧愁风雨，树犹如此。",
      "倩何人，唤取盈盈翠袖，英雄泪。"
    ],
    "rhythmic": "水龙吟",
    "tags": [
      "宋词三百首"
    ]
  },
  {
    "author": "辛弃疾",
    "paragraphs": [
      "野棠花落，又匆匆、过了青明时节。",
      "地东风欺客梦，一夜云屏寒怯。",
      "曲岸持觞，垂杨系马，此地曾轻别。",
      "楼空人去，旧游飞燕能说。",
      "闻道绮陌东头，行人长见，帘底纤纤月。",
      "旧恨春江流未断，新恨云山千叠。",
      "料得明朝，尊前重见，镜里花难折。",
      "也应惊问，近来多少华发。"
    ],
    "rhythmic": "念奴娇",
    "tags": [
      "宋词三百首"
    ]
  },
  {
    "author": "辛弃疾",
    "paragraphs": [
      "枕簟溪堂冷欲秋。",
      "断云依水晚来收。",
      "红莲相倚浑如醉，白鸟无言定自愁。",
      "书咄咄，且休休。",
      "一丘一壑也风流。",
      "不知筋力衰多少，但觉新来懒上楼。"
    ],
    "rhythmic": "鹧鸪天",
    "tags": [
      "宋词三百首"
    ]
  },
  {
    "author": "辛弃疾",
    "paragraphs": [
      "郁孤台下清江水。",
      "中间多少行人泪。",
      "西北是长安。",
      "可怜无数山。",
      "青山遮不住。",
      "毕竟江流去。",
      "江晚正愁予。",
      "山深闻鹧鸪。"
    ],
    "rhythmic": "菩萨蛮",
    "tags": [
      "宋词三百首"
    ]
  },
  {
    "author": "辛弃疾",
    "paragraphs": [
      "老来情味减，对别酒、怯流年。",
      "况屈指中秋，十分好月，不照人圆。",
      "无情水、都不管，共西风、只等送归船。",
      "秋晚莼鲈江上，夜深儿女灯前。",
      "征衫。",
      "便好去朝天。",
      "玉殿正思贤。",
      "想夜半承明，留教视草，却遣筹边。",
      "长安故人问我，道寻常、泥酒只依然。",
      "目断秋霄落雁，醉来时响空弦。"
    ],
    "rhythmic": "木兰花慢",
    "tags": [
      "宋词三百首"
    ]
  },
  {
    "author": "辛弃疾",
    "paragraphs": [
      "宝钗分，桃叶渡。",
      "烟柳暗南浦。",
      "怕上层楼，十日九风雨。",
      "断肠片片飞红，都无人管，倩谁唤、流莺声住。",
      "鬓边觑。",
      "试把花卜心期，才簪又重数。",
      "罗帐灯昏，呜咽梦中语。",
      "是他春带愁来，春归何处。",
      "却不解、将愁归去。"
    ],
    "rhythmic": "祝英台令",
    "tags": [
      "宋词三百首"
    ]
  },
  {
    "author": "辛弃疾",
    "paragraphs": [
      "东风夜放花千树。",
      "更吹落、星如雨。",
      "宝马雕车香满路。",
      "凤箫声动，玉壶光转，一夜鱼龙舞。",
      "蛾儿雪柳黄金缕。",
      "笑语盈盈暗香去。",
      "众里寻他千百度。",
      "蓦然回首，那人却在，灯火阑珊处。"
    ],
    "rhythmic": "青玉案",
    "tags": [
      "宋词三百首"
    ]
  },
  {
    "author": "辛弃疾",
    "paragraphs": [
      "凤尾龙香拨。",
      "自开元、霓裳曲罢，几番风月。",
      "最苦浔阳江头客，画舸亭亭待发。",
      "记出塞、黄云堆雪。",
      "马上离愁三万里，望昭阳、宫殿孤鸿没。",
      "弦解语，恨难说。",
      "辽阳驿使音尘绝。",
      "琐窗寒、轻拢慢拈，泪珠盈睫。",
      "推手含情还却手，一抹梁州哀彻。",
      "千古事、云飞烟灭。",
      "贺老定场无消息，想沈香亭北繁华歇。",
      "弹到此，为呜咽。"
    ],
    "rhythmic": "贺新郎",
    "tags": [
      "宋词三百首"
    ]
  },
  {
    "author": "辛弃疾",
    "paragraphs": [
      "绿树听鹈。",
      "更那堪、鹧鸪声住，杜鹃声切。",
      "啼到春归无寻处，苦恨芳菲都歇。",
      "算未抵、人间离别。",
      "马上琵琶关塞黑，更长门、翠辇辞金阙。",
      "看燕燕，送归妾。",
      "将军百战身名裂。",
      "向河梁、回头万里，故人长绝。",
      "易水萧萧西风冷，满座衣冠似雪。",
      "正壮士、悲歌未彻。",
      "啼鸟还知如许恨，料不啼清泪长啼血。",
      "谁共我，醉明月。"
    ],
    "rhythmic": "贺新郎",
    "tags": [
      "宋词三百首"
    ]
  },
  {
    "author": "辛弃疾",
    "paragraphs": [
      "春已归来，看美人头上，袅袅春幡。",
      "无端风雨，未肯收尽馀寒。",
      "年时燕子，料今宵、梦到西园。",
      "浑未办、黄柑荐酒，更传青韭堆盘。",
      "却笑东风从此，便薰梅染柳，更没些闲。",
      "闲时又来镜里，转变朱颜。",
      "清愁不断，问何人、会解连环。",
      "生怕见、花开花落，朝来塞雁先还。"
    ],
    "rhythmic": "汉宫春",
    "tags": [
      "宋词三百首"
    ]
  },
  {
    "author": "程垓",
    "paragraphs": [
      "夜来风雨匆匆，故园定是花无几。",
      "愁多愁极，等闲孤负，一年芳意。",
      "柳困花慵，杏青梅小，对人容易。",
      "算好春长在，好花长见，元只是、人憔悴。",
      "回首池南旧事。",
      "恨星星、不堪重记。",
      "如今但有，看花老眼，伤时清泪。",
      "不怕逢花瘦，只愁怕、老来风味。",
      "待繁红乱处，留云借月，也须拼醉。"
    ],
    "rhythmic": "水龙吟",
    "tags": [
      "宋词三百首"
    ]
  },
  {
    "author": "贺铸",
    "paragraphs": [
      "玉人家，画楼珠箔临津。",
      "托微风、彩箫流怨，断肠马上曾闻。",
      "燕堂开、艳妆丛里，调琴思、认歌颦。",
      "麝蜡烟浓，玉莲漏短，更衣不待酒初醺。",
      "绣屏掩、枕鸳相就，香气渐暾暾。",
      "回廊影，疏钟淡月，几许销魂。",
      "翠钗分、银笺封泪，舞鞋从此生尘。",
      "住兰舟、载将离恨，转南浦、背西曛。",
      "记取明年，蔷薇谢後，佳期应未误行云。",
      "凤城远，楚梅香嫩，先寄一枝春。",
      "青门外，祗凭芳草，寻访郎君。"
    ],
    "rhythmic": "绿头鸭・多丽",
    "tags": [
      "宋词三百首"
    ]
  },
  {
    "author": "晁补之",
    "paragraphs": [
      "问春何苦匆匆，带风伴雨如驰骤。",
      "幽葩细萼，小园低槛，壅培未就。",
      "吹尽繁红，占春长久，不如垂柳。",
      "算春常不老，人愁春老，愁只是、人间有。",
      "春恨十常八九。",
      "忍轻辜、芳醪经口。",
      "那知自是，桃花结子，不因春瘦。",
      "世上功名，老来风味，春归时候。",
      "纵樽前痛饮，狂歌似旧，情难依旧。"
    ],
    "rhythmic": "水龙吟",
    "tags": [
      "宋词三百首"
    ]
  },
  {
    "author": "晁补之",
    "paragraphs": [
      "无穷官柳，无情画舸，无根行客。",
      "南山尚相送，只高城人隔。",
      "罨画园林溪绀碧。",
      "算重来、尽成陈迹。",
      "刘郎鬓如此，况桃花颜色。"
    ],
    "rhythmic": "忆少年",
    "tags": [
      "宋词三百首"
    ]
  },
  {
    "author": "晁补之",
    "paragraphs": [
      "青烟幂处，碧海飞金镜。",
      "永夜闲阶卧桂影。",
      "露凉时、零乱多少寒，神京远，惟有蓝桥路近。",
      "水晶帘不下，云母屏开，冷浸佳人淡脂粉。",
      "待都将许多明，付与金尊，投晓共、流霞倾尽。",
      "更携取、胡床上南楼，看玉做人间，素秋千倾。"
    ],
    "rhythmic": "洞仙歌",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "章台路。",
      "还见褪粉梅梢，试花桃树。",
      "坊陌人家，定巢燕子，归来旧处。",
      "暗凝伫。",
      "因念个人痴小，乍窥门户。",
      "侵晨浅约宫黄，障风映袖，盈盈笑语。",
      "前度刘郎重到，访邻寻里，同时歌舞。",
      "唯有旧家秋娘，声价如故。",
      "吟笺赋笔，犹记燕台句。",
      "知谁伴，名园露饮，东城闲步。",
      "事与孤鸿去。",
      "探春尽是，伤离意绪。",
      "官柳低金缕。",
      "归骑晚，纤纤池塘飞雨。",
      "断肠院落，一帘风絮。"
    ],
    "rhythmic": "瑞龙吟",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "暗柳啼鸦，单衣伫立，小帘朱户。",
      "桐花半亩，静锁一庭愁雨。",
      "洒空阶，夜阑未休，故人剪烛西窗语。",
      "似楚江暝宿，风灯零乱，少年羁旅。",
      "迟暮。",
      "嬉游处。",
      "正店舍无烟，禁城百五。",
      "旗亭唤酒，付与高阳俦侣。",
      "想东园，桃李自春，小唇秀靥今在否。",
      "到归时，定有残英，待客携尊俎。"
    ],
    "rhythmic": "锁窗寒・琐寒窗",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "新绿小池塘。",
      "风帘动，碎影舞斜阳。",
      "羡金屋去来，旧时巢燕，土花缭绕，前度莓墙。",
      "绣阁凤帏深几许，曾听得理丝簧。",
      "欲说又休，虑乖芳信，未歌先咽，愁近清觞。",
      "遥知新妆了，开朱户，应自待月西厢。",
      "最苦梦魂，今宵不到伊行。",
      "问甚时说与，佳音密耗，寄将秦镜，偷换韩香。",
      "天便教人，霎时厮见何妨。"
    ],
    "rhythmic": "风流子",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "条风布暖，霏雾弄晴，池塘遍满春色。",
      "正是夜堂无月，沈沈暗寒食。",
      "梁间燕，前社客。",
      "似笑我、闭门愁寂。",
      "乱花过，隔院芸香，满地狼藉。",
      "长记那回时，邂逅相逢，郊外驻油壁。",
      "又见汉宫传烛，飞烟五候宅。",
      "青青草，迷路陌。",
      "强带酒，细寻前迹。",
      "市桥远，柳下人家，犹自相识。"
    ],
    "rhythmic": "应天长",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "怨怀无托。",
      "嗟情人断绝，信音辽邈。",
      "信妙手、能解连环，似风散雨收，雾轻云薄。",
      "燕子楼空，暗尘锁、一床弦索。",
      "想移根换叶。",
      "尽是旧时，手种红药。",
      "汀洲渐生杜若。",
      "料舟依岸曲，人在天角。",
      "谩记得、当日音书，把闲语闲言，待总烧却。",
      "水驿春回，望寄我、江南梅萼。",
      "拚今生，对花对酒，为伊落泪。"
    ],
    "rhythmic": "解连环",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "悄郊原带郭。",
      "行路永，客去车尘漠漠。",
      "斜阳映山落。",
      "敛馀红、犹恋孤城栏角。",
      "凌波步弱。",
      "过短亭、何用素约。",
      "有流莺劝我，重解绣鞍，缓引春酌。",
      "不记归时早暮，上马谁扶，醒眠朱阁。",
      "惊飙动幕。",
      "扶残醉，绕红药。",
      "叹西园、已是花深无地，东风何事又恶。",
      "任流光过却。",
      "犹喜洞天自乐。"
    ],
    "rhythmic": "瑞鹤仙",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "昼阴重，霜凋岸草，雾隐城堞。",
      "南陌脂车待发。",
      "东门帐饮乍阕。",
      "正拂面垂杨堪缆结。",
      "掩红泪、玉手亲折。",
      "念汉浦离鸿去何许，经时信音绝。",
      "情切。",
      "望中地远天阔。",
      "向露冷风清，无人处、耿耿寒漏咽。",
      "嗟万事难忘，唯是轻别。",
      "翠尊未竭。",
      "凭断云留取，西楼残月。",
      "罗带光销纹衾叠。",
      "连环解、旧香顿歇。",
      "怨歌永、琼壶敲尽缺。",
      "恨春去、不与人期，弄夜色，空馀满地梨花雪。"
    ],
    "rhythmic": "浪涛沙・浪淘沙",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "风老莺雏，雨肥梅子，午阴嘉树清圆。",
      "地卑山近，衣润费垆烟。",
      "人静乌鸢自乐，小桥外、新绿溅溅。",
      "凭栏久，黄芦苦竹，拟泛九江船。",
      "年年。",
      "如社燕，飘流瀚海，来寄修椽。",
      "且莫思身外，长近尊前。",
      "憔悴江南倦客，不堪听、急管繁弦。",
      "歌筵畔，先安簟枕，容我醉时眠。"
    ],
    "rhythmic": "满庭芳",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "水浴清蟾，叶喧凉吹，巷陌马声初断。",
      "闲依露井，笑扑流萤，惹破画罗轻扇。",
      "人静夜久凭阑，愁不归眠，立残更箭。",
      "叹年华一瞬，人今千里，梦沈书远。",
      "空见说、鬓怯琼梳，容销金镜，渐懒趁时匀染。",
      "梅风地溽，虹雨苔滋，一架舞红都变。",
      "谁信无，为伊才减江淹，情伤荀倩。",
      "但明河影下，还看稀星数点。"
    ],
    "rhythmic": "过秦楼",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "叶下斜阳照水。",
      "卷轻浪、沈沈千里。",
      "桥上酸风射眸子。",
      "立多时，看黄昏，灯火市。",
      "古屋寒窗底。",
      "听几片、井桐飞坠。",
      "不恋单衾再三起。",
      "有谁知，为萧娘，书一纸。"
    ],
    "rhythmic": "夜游宫",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "风销焰蜡，露烘炉。",
      "花市光相射。",
      "桂华流瓦。",
      "纤云散，耿耿素娥欲下。",
      "衣裳淡雅。",
      "看楚女、纤腰一把。",
      "箫鼓喧，人影参差，满路飘香麝。",
      "因念都城放夜。",
      "望千门如昼，嬉笑游冶。",
      "钿车罗帕。",
      "相逢处，自有暗尘随马。",
      "年光是也。",
      "唯只见、旧情衰谢。",
      "清漏移，飞盖归来，从舞休歌罢。"
    ],
    "rhythmic": "解语花",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "对宿烟收，春禽静，飞雨时鸣高屋。",
      "墙头青玉旆，洗铅霜都尽，嫩梢相触。",
      "润逼琴丝，寒侵枕障，虫网吹沾帘竹。",
      "邮亭无人处，听檐声不断，困眠初熟。",
      "奈愁极顿惊，梦轻难记，自怜幽独。",
      "行人归意速。",
      "最先念、流潦妨车毂。",
      "怎奈向、兰成憔悴，卫清羸，等闲时、易伤心目。",
      "未怪平阳客，双泪落、笛中哀曲。",
      "况萧索、青芜国。",
      "红糁铺地，门外荆桃如菽。",
      "夜游共谁秉烛。"
    ],
    "rhythmic": "大",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "粉墙低，梅花照眼，依然旧风味。",
      "露痕轻缀。",
      "疑净洗铅华，无限佳丽。",
      "去年胜赏曾孤倚。",
      "冰盘同宴喜。",
      "更可惜，雪中高树，香篝熏素被。",
      "今年对花最匆匆，相逢似有恨，依依愁悴。",
      "吟望久，青苔上、旋看飞坠。",
      "相将见、脆丸荐酒，人正在、空江烟浪里。",
      "但梦想、一枝潇洒，黄昏斜照水。"
    ],
    "rhythmic": "花犯",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "正单衣试酒，恨客里、光阴虚掷。",
      "愿春暂留，春归如过翼。",
      "一去无迹。",
      "为问花何在，夜来风雨，葬楚宫倾国。",
      "钗钿堕处遗香泽。",
      "乱点桃蹊，轻翻柳陌。",
      "多情为谁追惜。",
      "但蜂媒蝶使，时叩窗隔。",
      "东园岑寂。",
      "渐蒙笼暗碧。",
      "静绕珍丛底，成叹息。",
      "长条故惹行客。",
      "似牵衣待话，别情无极。",
      "残英小、强簪巾帻。",
      "终不似一朵，钗头颤袅，向人侧。",
      "漂流处、莫趁潮汐。",
      "恐断红、尚有相思字，何由见得。"
    ],
    "rhythmic": "六丑",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "柳阴直。",
      "烟里丝丝弄碧。",
      "隋堤上、曾见几番，拂水飘绵送行色。",
      "登临望故国。",
      "谁识。",
      "京华倦客。",
      "长亭路，年去岁来，应折柔条过千尺。",
      "闲寻旧踪迹。",
      "又酒趁哀弦，灯照离席。",
      "梨花榆火催寒食。",
      "愁一箭风快，半篙波暖，回头迢递便数驿。",
      "望人在天北。",
      "凄恻。",
      "恨堆积。",
      "渐别浦萦回，津堠岑寂。",
      "斜阳冉冉春无极。",
      "念月榭携手，露桥闻笛。",
      "沈思前事，似梦里，泪暗滴。"
    ],
    "rhythmic": "兰陵王",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "佳丽地。",
      "南朝盛事谁记。",
      "山围故国绕清江，髻鬟对起。",
      "怒涛寂寞打孤城，风樯遥度天际。",
      "断崖树，犹倒倚。",
      "莫愁艇子曾系。",
      "空馀旧迹郁苍苍，雾沈半垒。",
      "夜深月过女墙来，赏心东望淮水。",
      "酒旗戏鼓甚处市。",
      "想依稀、王谢邻里。",
      "燕子不知何世。",
      "入寻常、巷陌人家，相对如说兴亡，斜阳里。"
    ],
    "rhythmic": "西河",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "上马人扶残醉，晓风吹未醒。",
      "映水曲、翠瓦朱檐，垂杨里、乍见津亭。",
      "当时曾题败壁，蛛丝罩、淡墨苔晕青。",
      "念去来、岁月如流，徘徊久、叹息愁思盈。",
      "去去倦寻路程。",
      "江陵旧事，何曾再问杨琼。",
      "旧曲凄清。",
      "敛愁黛、与谁听。",
      "尊前故人如在，想念我、最关情。",
      "何须渭城。",
      "歌声未尽处，先泪零。"
    ],
    "rhythmic": "绮寮怨",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "夜色催更，清尘收露，小曲幽坊月暗。",
      "竹槛灯窗，识秋娘庭院。",
      "笑相遇，似觉琼枝玉树相倚，暖日明霞光烂。",
      "水眄兰情，总平生稀见。",
      "画图中、旧识春风面。",
      "谁知道、自到瑶台畔。",
      "眷恋雨润云温，苦惊风吹散。",
      "念荒寒、寄宿无人馆。",
      "重门闭、败壁秋虫叹。",
      "怎奈向、一缕相思，隔溪山不断。"
    ],
    "rhythmic": "拜星月・拜星月慢",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "隋堤路。",
      "渐日晚、密霭生深树。",
      "阴阴淡月笼沙，还宿河桥深处。",
      "无情画舸，都不管、烟波隔南浦。",
      "等行人、醉拥重衾，载将离恨归去。",
      "因念旧客京华，长偎傍、疏林小槛欢聚。",
      "冶叶倡条俱相识，仍惯见、珠歌翠舞。",
      "如今向、渔村水驿，夜如岁、焚香独自语。",
      "有何人、念我无，梦魂凝想鸳侣。"
    ],
    "rhythmic": "尉迟杯",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "月皎惊乌栖不定。",
      "更漏将残，辘，牵金井。",
      "唤起两眸清炯炯。",
      "泪花落枕红棉泠。",
      "执手霜风吹鬓影。",
      "去意徊徨，别语愁难听。",
      "楼上阑干横斗柄。",
      "露寒人远鸡相应。"
    ],
    "rhythmic": "蝶恋花",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "河桥送人处，凉夜何其。",
      "斜月远堕馀辉。",
      "铜盘烛泪已流尽，霏霏凉露沾衣。",
      "相将散离会，探风前津鼓，树杪参旗。",
      "华骢会意，纵扬鞭、亦自行迟。",
      "迢递路回清野，人语渐无闻，空带愁归。",
      "何意重红满地，遗钿不见，斜径都迷。",
      "兔葵燕麦，向残阳、欲与人齐。",
      "但徘徊班草，欷酹酒，极望天西。"
    ],
    "rhythmic": "夜飞鹊・夜飞鹊慢",
    "tags": [
      "宋词三百首"
    ]
  },
  {
    "author": "周邦彦",
    "paragraphs": [
      "秋阴时晴渐向暝，变一庭凄冷。",
      "伫听寒声，云深无雁影。",
      "更深人去寂静。",
      "但照壁、孤灯相映。",
      "酒已都醒，如何消夜永。"
    ],
    "rhythmic": "关河令・清商怨",
    "tags": [
      "宋词三百首"
    ]
  },
  {
    "author": "孔夷",
    "paragraphs": [
      "风悲画角，听单于、三弄落谯门。",
      "投宿征骑，飞雪满孤村。",
      "酒市渐闲灯火，正敲窗、乱叶舞纷纷。",
      "送数声惊雁，下离烟水，嘹唳度寒云。",
      "好在半胧溪月，到如今、无处不销魂。",
      "故国梅花归梦，愁损绿罗裙。",
      "为问暗香闲艳，也相思、万点付啼痕。",
      "算翠屏应是，两眉馀恨倚黄昏。"
    ],
    "rhythmic": "南浦",
    "tags": [
      "宋词三百首"
    ]
  },
  {
    "author": "晁冲之",
    "paragraphs": [
      "忆昔西池池上饮，年年多少欢娱。",
      "别来不寄一行书。",
      "寻常相见了，犹道不如初。",
      "安稳锦屏今夜梦，月明好度江湖。",
      "相思休问定何如。",
      "情知春去後，管得落花无。"
    ],
    "rhythmic": "临江仙",
    "tags": [
      "宋词三百首"
    ]
  },
  {
    "author": "毛滂",
    "paragraphs": [
      "泪湿阑干花著露。",
      "愁到眉峰碧聚。",
      "此恨平分取。",
      "更无言语。",
      "空相觑。",
      "短雨残云无意绪。",
      "寂寞朝朝暮暮。",
      "今夜山深处。",
      "断魂分付。",
      "潮回去。"
    ],
    "rhythmic": "惜分飞",
    "tags": [
      "宋词三百首"
    ]
  },
  {
    "author": "王沂孙",
    "paragraphs": [
      "孤峤蟠烟，层涛蜕月，骊宫夜采铅水。",
      "讯远槎风，梦深薇露，化作断魂心字。",
      "红瓷候火，还乍识、冰环玉指。",
      "一缕萦帘翠影，依稀海天云气。",
      "几回娇半醉。",
      "翦春灯、夜寒花碎。",
      "更好故溪飞雪，小窗深闭。",
      "荀令如今顿老，总忘却、樽前旧风味。",
      "谩惜馀熏，空篝素被。"
    ],
    "rhythmic": "天香",
    "tags": [
      "宋词三百首"
    ]
  },
  {
    "author": "王沂孙",
    "paragraphs": [
      "渐新痕悬柳，澹彩穿花，依约破初暝。",
      "便有团圆意，深深拜，相逢谁在香径。",
      "画眉未稳，料素娥、犹带离恨。",
      "最堪爱、一曲银钩小，宝帘挂秋冷。",
      "千古盈亏休问。",
      "叹慢磨玉斧，难补金镜。",
      "太液池犹在，凄凉处、何人重赋清景。",
      "故山夜永。",
      "试待他、窥户端正。",
      "看云外山河，还老尽、桂花影。"
    ],
    "rhythmic": "眉妩",
    "tags": [
      "宋词三百首"
    ]
  },
  {
    "author": "王沂孙",
    "paragraphs": [
      "一襟馀恨宫魂断，年年翠阴庭树。",
      "乍咽凉柯，还移暗叶，重把离愁深诉。",
      "西窗过雨。",
      "怪瑶佩流空，玉筝调柱。",
      "镜暗妆残，为谁娇鬓尚如许。",
      "铜仙铅泪似洗，叹携盘去远，难贮零露。",
      "病翼惊秋，枯形阅世，消得斜阳几度。",
      "馀音更苦。",
      "甚独抱清高，顿成凄楚。",
      "谩想薰风，柳丝千万缕。"
    ],
    "rhythmic": "齐天乐",
    "tags": [
      "宋词三百首"
    ]
  },
  {
    "author": "王沂孙",
    "paragraphs": [
      "残雪庭阴，轻寒帘影，霏霏玉管春葭。",
      "小帖金泥，不知春在谁家。",
      "相思一夜窗前梦，奈个人、水隔天遮。",
      "但凄然，满树幽香，满地横斜。",
      "江南自是离愁苦，况游骢古道，归雁平沙。",
      "怎得银笺，殷勤与说年华。",
      "如今处处生芳草，纵凭高、不见天涯。",
      "更消他，几度东风，几度飞花。"
    ],
    "rhythmic": "高阳台",
    "tags": [
      "宋词三百首"
    ]
  },
  {
    "author": "王沂孙",
    "paragraphs": [
      "层绿峨峨，纤琼皎皎，倒压波痕清浅。",
      "过眼年华，动人幽意，相逢几番春换。",
      "记唤酒寻芳处，盈盈褪妆晚。",
      "已销黯。",
      "况凄凉、近来离思，应忘却、明月夜深归辇。",
      "荏苒一枝春，恨东风、人似天远。",
      "纵有残花，洒征衣、铅泪都满。",
      "但殷勤折取，自遣一襟幽怨。"
    ],
    "rhythmic": "法曲献仙音",
    "tags": [
      "宋词三百首"
    ]
  },
  {
    "author": "王沂孙",
    "paragraphs": [
      "泛孤艇、东皋过遍。",
      "尚记当日，绿阴门掩。",
      "屐齿莓阶，酒痕罗袖事何限。",
      "欲寻前迹，空惆怅、成秋苑。",
      "自约赏花人，别後总、风流云散。",
      "水远。",
      "怎知流水外，却是乱山尤远。",
      "天涯梦短。",
      "想忘了、绮疏雕槛。",
      "望不尽、苒苒斜阳，抚乔木、年华将晚。",
      "但数点红英，犹识西园凄婉。"
    ],
    "rhythmic": "长亭怨・长亭怨慢",
    "tags": [
      "宋词三百首"
    ]
  },
  {
    "author": "姚云文",
    "paragraphs": [
      "近重阳、偏多风雨，绝怜此日暄明。",
      "问秋香浓未，待携客、出西城。",
      "正自羁怀多感，怕荒台高处，更不胜情。",
      "向尊前、又忆洒酒插花人。",
      "只座上、已无老兵。",
      "凄情。",
      "浅醉还醒。",
      "愁不肯、与诗平。",
      "记长楸走马，雕弓笮柳，前事休评。",
      "紫萸一枝传赐，梦谁到、汉家陵。",
      "尽乌纱、便随风去，要天知道，华发如此星星。",
      "歌罢涕零。"
    ],
    "rhythmic": "紫萸香慢",
    "tags": [
      "宋词三百首"
    ]
  },
  {
    "author": "蒋捷",
    "paragraphs": [
      "梦冷黄金屋。",
      "叹秦筝、斜鸿阵里，素弦尘扑。",
      "化作娇莺飞归去，犹认纱窗旧绿。",
      "正过雨、荆桃如菽。",
      "此恨难平君知否，似琼台、涌起弹棋局。",
      "消瘦影，嫌明烛。",
      "鸳楼碎泻东西玉。",
      "问芳、何时再展，翠钗难卜。",
      "待把宫眉横云样，描上生绡画幅。",
      "怕不是、新来妆束。",
      "彩扇红牙今都在，恨无人、解听开元曲。",
      "空掩袖，倚寒竹。"
    ],
    "rhythmic": "贺新郎",
    "tags": [
      "宋词三百首"
    ]
  },
  {
    "author": "蒋捷",
    "paragraphs": [
      "蕙花香也。",
      "雪晴池馆如画。",
      "春风飞到，宝钗楼上，一片笙箫，琉璃光射。",
      "而今灯漫挂。",
      "不是暗尘明月，那时元夜。",
      "况年来、心懒意怯，羞与蛾儿争要。",
      "江城人悄初更打。",
      "问繁华谁解，再向天公借。",
      "剔残红灺。",
      "但梦里隐隐，钿车罗帕。",
      "吴笺银粉砑。",
      "待把旧家风景，写成闲话。",
      "笑绿鬟邻女，倚窗犹唱，夕阳西下。"
    ],
    "rhythmic": "女冠子",
    "tags": [
      "宋词三百首"
    ]
  },
  {
    "author": "蒋捷",
    "paragraphs": [
      "绀烟迷雁迹。",
      "渐断鼓零钟，街喧初息。",
      "风檠背寒壁。",
      "放冰蜍飞到，丝丝窗隙。",
      "琼瑰暗泣。",
      "念乡关、霜芜似织。",
      "漫将身、化鹤归来，忘却旧游端的。",
      "欢极。",
      "蓬壶蕖浸，花院梨溶，醉连春夕。",
      "柯云罢弈。",
      "樱桃在，梦难觅。",
      "劝清光，乍可幽窗相伴，休照红楼夜笛。",
      "怕人间、换谱伊凉，素娥未识。"
    ],
    "rhythmic": "瑞鹤仙",
    "tags": [
      "宋词三百首"
    ]
  },
  {
    "author": "张炎",
    "paragraphs": [
      "记玉关、踏雪事清游。",
      "寒气脆貂裘。",
      "傍枯林古道，长河饮马，此意悠悠。",
      "短梦依然江表，老泪洒西州。",
      "一字无题处，落叶都愁。",
      "载取白云归去，问谁留楚佩，弄影中洲。",
      "折芦花赠远，零落一身秋。",
      "向寻常野桥流水，待招来、不是旧沙鸥。",
      "空怀感，有斜阳处，却怕登楼。"
    ],
    "rhythmic": "甘州・八声甘州",
    "tags": [
      "宋词三百首"
    ]
  },
  {
    "author": "张炎",
    "paragraphs": [
      "山空天入海，倚楼望极，风急暮潮初。",
      "一帘鸠外雨，几处闲田，隔水动春锄。",
      "新烟禁柳，想如今、绿到西湖。",
      "犹记得、当年深隐，门掩两三株。",
      "愁余。",
      "荒洲古溆，断梗疏萍，更漂流何处。",
      "空自觉、围羞带减，影怯灯孤。",
      "常疑即见桃花面，甚近来、翻笑无书。",
      "书纵远，如何也都无。"
    ],
    "rhythmic": "渡江云",
    "tags": [
      "宋词三百首",
      "西湖"
    ]
  },
  {
    "author": "张炎",
    "paragraphs": [
      "楚江空晚。",
      "怅离群万里，恍然惊散。",
      "自顾影、欲下寒塘，正沙净草枯，水平天远。",
      "写不成书，只寄得、相思一点。",
      "料因循误了，残毡拥雪，故人心眼。",
      "谁怜旅愁荏苒。",
      "谩长门夜悄，锦筝弹怨。",
      "想伴侣、犹宿芦花，也曾念春前，去程应转。",
      "暮雨相呼，怕蓦地、玉关重见。",
      "未羞他、双燕归来，画帘半卷。"
    ],
    "rhythmic": "解连环",
    "tags": [
      "宋词三百首"
    ]
  },
  {
    "author": "张炎",
    "paragraphs": [
      "万里孤云，清游渐远，故人何处。",
      "寒窗梦里，犹记经行旧时路。",
      "连昌约略无多柳，第一是、难听夜雨。",
      "谩惊回凄悄，相看烛影，拥衾谁语。",
      "张绪。",
      "归何暮。",
      "半零落，依依断桥鸥鹭。",
      "天涯倦旅。",
      "此时心事良苦。",
      "只愁重洒西州泪，问杜曲、人家在否。",
      "恐翠袖、正天寒，犹倚梅花那树。"
    ],
    "rhythmic": "月下笛",
    "tags": [
      "宋词三百首"
    ]
  },
  {
    "author": "苏过",
    "paragraphs": [
      "新月娟娟，夜寒江静山衔斗。",
      "起来搔首。",
      "梅影横窗瘦。",
      "好个霜天，闲却传杯手。",
      "君知否。",
      "乱鸦啼後。",
      "归兴浓如酒。"
    ],
    "rhythmic": "点绛唇",
    "tags": [
      "宋词三百首"
    ]
  },
  {
    "author": "叶梦得",
    "paragraphs": [
      "睡起啼莺语。",
      "掩青苔、房栊向晚，乱红无数。",
      "吹尽残花无人见，惟有垂杨自舞。",
      "渐暖霭、初回轻暑。",
      "宝扇重寻明月影，暗尘侵、尚有乘鸾女。",
      "惊旧恨，遽如许。",
      "江南梦断横江渚。",
      "浪黏天、葡萄涨绿，半空烟雨。",
      "无限楼前沧波意，谁采苹花寄取。",
      "但怅望、兰舟容与。",
      "万里云帆何时到，送孤鸿、目断千山阻。",
      "谁为我，唱金缕。"
    ],
    "rhythmic": "贺新郎",
    "tags": [
      "宋词三百首"
    ]
  },
  {
    "author": "叶梦得",
    "paragraphs": [
      "落花已作风前舞。",
      "又送黄昏雨。",
      "晓来庭院半残红。",
      "惟有游丝千丈、晴空。",
      "殷勤花下同携手。",
      "更尽杯中酒。",
      "美人不用敛蛾眉。",
      "我亦多情、无奈酒阑时。"
    ],
    "rhythmic": "虞美人",
    "tags": [
      "宋词三百首"
    ]
  },
  {
    "author": "刘一止",
    "paragraphs": [
      "晓光催角。",
      "听宿鸟未惊，邻鸡先觉。",
      "迤逦烟村，马嘶人起，残月尚穿林薄。",
      "泪痕带霜微凝，酒力冲寒犹弱。",
      "叹倦客、悄不禁，重染风尘京洛。",
      "追念，人别後，心事万重，难觅孤鸿托。",
      "翠幌娇深，曲屏香暖，争念岁寒飘泊。",
      "怨月恨花烦恼，不是不曾经著。",
      "这情味，望一成消减，新来还恶。"
    ],
    "rhythmic": "喜迁莺",
    "tags": [
      "宋词三百首"
    ]
  },
  {
    "author": "汪藻",
    "paragraphs": [
      "新月娟娟，夜寒江静山衔斗。",
      "起来搔首。",
      "梅影横窗瘦。",
      "好个霜天，闲却传杯手。",
      "君知否。",
      "乱鸦啼後。",
      "归兴浓於酒。"
    ],
    "rhythmic": "点绛唇",
    "tags": [
      "宋词三百首"
    ]
  },
  {
    "author": "曹组",
    "paragraphs": [
      "洗妆真态，不作铅华御。",
      "竹外一枝斜，想佳人、天寒日暮。",
      "黄昏小院，无处著清香，风细细，雪垂垂，何况江头路。",
      "月边疏影，梦到消魂处。",
      "结子欲黄时，又须著、廉纤细雨。",
      "孤芳一世，供断有情愁，销瘦却，东阳也，试问花知否。"
    ],
    "rhythmic": "蓦山溪",
    "tags": [
      "宋词三百首"
    ]
  },
  {
    "author": "万俟咏",
    "paragraphs": [
      "见梨花初带夜月，海棠半含朝雨。",
      "内苑春、不禁过青门，御沟涨、潜通南浦。",
      "东风静、细柳垂金缕。",
      "望凤阙、非烟非雾。",
      "好时代、朝野多欢，遍九陌、太平箫鼓。",
      "乍莺儿百啭断续，燕子飞来飞去。",
      "近绿水、台榭映秋千，斗草聚、双双游女。",
      "饧香更、酒冷踏青路。",
      "会暗识、夭桃朱户。",
      "向晚骤、宝马雕鞍，醉襟惹、乱花飞絮。",
      "正轻寒轻暖漏永，半阴半晴云暮。",
      "禁火天、已是试新妆，岁华到、三分佳处。",
      "清明看、汉宫传蜡炬。",
      "散翠烟、飞入槐府。",
      "敛兵卫、阊阖门开，住传宣、又还休务。"
    ],
    "rhythmic": "三台",
    "tags": [
      "宋词三百首"
    ]
  },
  {
    "author": "田为",
    "paragraphs": [
      "玉台挂秋月。",
      "铅素浅，梅花傅香雪。",
      "冰姿洁。",
      "金莲衬、小小凌波罗袜。",
      "雨初歇。",
      "楼外孤鸿声渐远，远山外、行人音信绝。",
      "此恨对语犹难，那堪更寄书说。",
      "教人红销翠减，觉衣宽金缕，都为轻别。",
      "太情切。",
      "消魂处、画角黄昏时节。",
      "声呜咽。",
      "落尽庭花春去也，银蟾迥、无情圆又缺。",
      "恨伊不似馀香，惹鸳鸯结。"
    ],
    "rhythmic": "江神子慢・江城子慢",
    "tags": [
      "宋词三百首"
    ]
  },
  {
    "author": "陈克",
    "paragraphs": [
      "赤阑桥尽香街直。",
      "笼街细柳娇无力。",
      "金碧上青空。",
      "花晴帘影红。",
      "黄衫飞白马。",
      "日日青楼下。",
      "醉眼不逢人。",
      "午香吹暗尘。"
    ],
    "rhythmic": "菩萨蛮",
    "tags": [
      "宋词三百首"
    ]
  },
  {
    "author": "陈克",
    "paragraphs": [
      "绿芜墙绕青苔院。",
      "中庭日淡芭蕉卷。",
      "蝴蝶上阶飞。",
      "烘帘自在垂。",
      "玉钩双语燕。",
      "宝甃杨花转。",
      "几处簸钱声。",
      "绿窗春睡轻。"
    ],
    "rhythmic": "菩萨蛮",
    "tags": [
      "宋词三百首"
    ]
  },
  {
    "author": "周紫芝",
    "paragraphs": [
      "一点残红欲尽时。",
      "乍凉秋气满屏帏。",
      "梧桐叶上三更雨，叶叶声声是别离。",
      "调宝瑟，拨金猊。",
      "那时同唱鹧鸪词。",
      "如今风雨西楼夜，不听清歌也泪垂。"
    ],
    "rhythmic": "鹧鸪天",
    "tags": [
      "宋词三百首"
    ]
  },
  {
    "author": "周紫芝",
    "paragraphs": [
      "情似游丝，人如飞絮。",
      "泪珠阁定空相觑。",
      "一溪烟柳万丝垂，无因系得兰舟住。",
      "雁过斜阳，草迷烟渚。",
      "如今已是愁无数。",
      "明朝且做莫思量，如何过得今宵去。"
    ],
    "rhythmic": "踏莎行",
    "tags": [
      "宋词三百首"
    ]
  },
  {
    "author": "无名氏",
    "paragraphs": [
      "年年社日停针线。",
      "怎忍见、双飞燕。",
      "今日江城春已半。",
      "一身犹在，乱山深处，寂寞溪桥畔。",
      "春衫著破谁针线。",
      "点点行行泪痕满。",
      "落日解鞍芳草岸。",
      "花无人戴，酒无人劝，醉也无人管。"
    ],
    "rhythmic": "青玉案",
    "tags": [
      "宋词三百首"
    ]
  },
  {
    "author": "范成大",
    "paragraphs": [
      "楼阴缺。",
      "阑干影卧东厢月。",
      "东厢月。",
      "一天风露，杏花如雪。",
      "隔烟催漏金虬咽。",
      "罗帏暗淡灯花结。",
      "灯花结。",
      "片时春梦，江南天阔。"
    ],
    "rhythmic": "秦楼月・忆秦娥",
    "tags": [
      "宋词三百首"
    ]
  },
  {
    "author": "范成大",
    "paragraphs": [
      "晚晴风歇。",
      "一夜春折威。",
      "脉脉花疏天淡，云来去、数枝雪。",
      "胜绝。",
      "愁亦绝。",
      "此情谁共说。",
      "惟有两行低雁，知人倚、画楼月。"
    ],
    "rhythmic": "霜天晓角",
    "tags": [
      "宋词三百首"
    ]
  },
  {
    "author": "范成大",
    "paragraphs": [
      "酣酣日脚紫烟浮。",
      "妍暖破轻裘。",
      "困人天色，醉人花气，午梦扶头。",
      "春慵恰似春塘水，一片縠纹愁。",
      "溶溶泄泄，东风无力，欲皱还休。"
    ],
    "rhythmic": "眼儿媚",
    "tags": [
      "宋词三百首"
    ]
  },
  {
    "author": "张孝祥",
    "paragraphs": [
      "长怀望断，关塞莽然平。",
      "征尘暗，霜风劲，悄边声。",
      "黯销凝。",
      "追想当年事，殆天数，非人力，洙泗上，弦歌地，亦膻腥。",
      "隔水毡乡，落日牛羊下，区脱纵横。",
      "看名王宵猎，骑火一川明。",
      "笳鼓悲鸣。",
      "遣人惊。",
      "念腰间箭，匣中剑，空埃蠹，竟何成。",
      "时易失，心徒壮，岁将零。",
      "渺神京。",
      "干羽方怀远，静烽燧，且休兵。",
      "冠盖使，纷驰骛，若为情。",
      "闻道中原遗老，常南望，羽葆霓旌。",
      "使行人到此，忠愤气填膺。",
      "有泪如倾。"
    ],
    "rhythmic": "六州歌头",
    "tags": [
      "宋词三百首"
    ]
  },
  {
    "author": "张孝祥",
    "paragraphs": [
      "洞庭青草，近中秋、更无一点风色。",
      "玉鉴琼田三万顷，著我扁舟一叶。",
      "素月分辉，明河共影，表里俱澄澈。",
      "悠然心会，妙处难与君说。",
      "应念岭海经年，孤光自照，肝肺皆冰雪。",
      "短发萧骚襟袖冷，稳泛沧浪空阔。",
      "尽吸西江，细斟北斗，万象为宾客。",
      "扣舷独笑，不知今夕何夕。"
    ],
    "rhythmic": "念奴娇",
    "tags": [
      "宋词三百首",
      "洞庭湖"
    ]
  },
  {
    "author": "无名氏",
    "paragraphs": [
      "关关雎鸠，在河之洲。",
      "窈窕淑女，君子好逑。",
      "参差荇菜，左右流之。",
      "窈窕淑女，寤寐求之。",
      "求之不得，寤寐思服。",
      "悠哉悠哉，辗转反侧。",
      "参差荇菜，左右采之。",
      "窈窕淑女，琴瑟友之。",
      "参差荇菜，左右芼之。",
      "窈窕淑女，钟鼓乐之。"
    ],
    "rhythmic": "关雎",
    "tags": [
      "诗经",
      "先秦"
    ]
  },
  {
    "author": "屈原",
    "paragraphs": [
      "帝子降兮北渚，目眇眇兮愁予。",
      "袅袅兮秋风，洞庭波兮木叶下。",
      "登白薠兮骋望，与佳期兮夕张。",
      "鸟何萃兮蘋中，罾何为兮木上。",
      "沅有芷兮澧有兰，思公子兮未敢言。",
      "荒忽兮远望，观流水兮潺湲。",
      "麋何食兮庭中，蛟何为兮水裔。",
      "朝驰余马兮江皋，夕济兮西澨。",
      "闻佳人兮召予，将腾驾兮偕逝。",
      "筑室兮水中，葺之兮荷盖。",
      "荪壁兮紫坛，播芳椒兮成堂。",
      "桂栋兮兰缭，辛夷楣兮药房。",
      "罔薜荔兮为帷，擗蕙櫋兮既张。",
      "白玉兮为镇，疏石兰兮为芳。",
      "芷葺兮荷屋，缭之兮杜衡。",
      "合百草兮实庭，建芳馨兮庑门。",
      "九嶷缤兮并迎，灵之来兮如云。",
      "捐余袂兮江中，遗余褋兮澧浦。",
      "搴汀洲兮杜若，将以遗兮远者。",
      "时不可兮骤得，聊逍遥兮容与。"
    ],
    "rhythmic": "九歌·湘夫人",
    "tags": [
      "楚辞",
      "先秦"
    ]
  },
  {
    "author": "无名氏",
    "paragraphs": [
      "上邪！",
      "我欲与君相知，",
      "长命无绝衰。",
      "山无陵，",
      "江水为竭，",
      "冬雷震震，",
      "夏雨雪，",
      "天地合，",
      "乃敢与君绝。"
    ],
    "rhythmic": "上邪",
    "tags": [
      "乐府",
      "汉代"
    ]
  },
  {
    "author": "曹操",
    "paragraphs": [
      "东临碣石，以观沧海。",
      "水何澹澹，山岛竦峙。",
      "树木丛生，百草丰茂。",
      "秋风萧瑟，洪波涌起。",
      "日月之行，若出其中；",
      "星汉灿烂，若出其里。"
    ],
    "rhythmic": "观沧海",
    "tags": [
      "建安风骨",
      "写景",
      "乐府诗",
      "雄浑",
      "气魄宏大",
      "大海",
      "抱负"
    ]
  },
  {
    "author": "曹操",
    "paragraphs": [
      "神龟虽寿，犹有竟时。",
      "腾蛇乘雾，终为土灰。",
      "老骥伏枥，志在千里；",
      "烈士暮年，壮心不已。",
      "盈缩之期，不但在天；",
      "养怡之福，可得永年。"
    ],
    "rhythmic": "龟虽寿",
    "tags": [
      "建安风骨",
      "哲理",
      "言志",
      "励志",
      "老骥伏枥",
      "壮心不已",
      "乐府诗"
    ]
  },
  {
    "author": "曹操",
    "paragraphs": [
      "对酒当歌，人生几何？",
      "譬如朝露，去日苦多。",
      "慨当以慷，忧思难忘。",
      "何以解忧？唯有杜康。",
      "青青子衿，悠悠我心。",
      "但为君故，沉吟至今。",
      "呦呦鹿鸣，食野之苹。",
      "我有嘉宾，鼓瑟吹笙。",
      "明明如月，何时可掇？",
      "忧从中来，不可断绝。",
      "越陌度阡，枉用相存。",
      "契阔谈讌，心念旧恩。",
      "月明星稀，乌鹊南飞。",
      "绕树三匝，何枝可依？",
      "山不厌高，海不厌深。",
      "周公吐哺，天下归心。"
    ],
    "rhythmic": "短歌行",
    "tags": [
      "建安风骨",
      "求贤",
      "人生苦短",
      "慷慨悲凉",
      "乐府诗",
      "对酒当歌",
      "周公吐哺"
    ]
  },
  {
    "author": "陶渊明",
    "paragraphs": [
      "结庐在人境，而无车马喧。",
      "问君何能尔？心远地自偏。",
      "采菊东篱下，悠然见南山。",
      "山气日夕佳，飞鸟相与还。",
      "此中有真意，欲辨已忘言。"
    ],
    "rhythmic": "饮酒·其五",
    "tags": [
      "魏晋",
      "田园诗"
    ]
  },
  {
    "author": "马致远",
    "paragraphs": [
      "枯藤老树昏鸦，",
      "小桥流水人家，",
      "古道西风瘦马。",
      "夕阳西下，",
      "断肠人在天涯。"
    ],
    "rhythmic": "天净沙·秋思",
    "tags": [
      "元曲",
      "散曲"
    ]
  },
  {
    "author": "张养浩",
    "paragraphs": [
      "峰峦如聚，波涛如怒，山河表里潼关路。",
      "望西都，意踌躇。",
      "伤心秦汉经行处，宫阙万间都做了土。",
      "兴，百姓苦；亡，百姓苦。"
    ],
    "rhythmic": "山坡羊·潼关怀古",
    "tags": [
      "元曲",
      "散曲"
    ]
  },
  {
    "author": "于谦",
    "paragraphs": [
      "千锤万凿出深山，",
      "烈火焚烧若等闲。",
      "粉骨碎身浑不怕，",
      "要留清白在人间。"
    ],
    "rhythmic": "石灰吟",
    "tags": [
      "明代",
      "七言绝句"
    ]
  },
  {
    "author": "唐寅",
    "paragraphs": [
      "桃花坞里桃花庵，桃花庵下桃花仙。",
      "桃花仙人种桃树，又摘桃花换酒钱。",
      "酒醒只在花前坐，酒醉还来花下眠。",
      "半醒半醉日复日，花落花开年复年。",
      "但愿老死花酒间，不愿鞠躬车马前。",
      "车尘马足富者趣，酒盏花枝贫者缘。",
      "若将富贵比贫贱，一在平地一在天。",
      "若将贫贱比车马，他得驱驰我得闲。",
      "别人笑我太疯癫，我笑他人看不穿。",
      "不见五陵豪杰墓，无花无酒锄作田。"
    ],
    "rhythmic": "桃花庵歌",
    "tags": [
      "明代",
      "七言古诗"
    ]
  },
  {
    "author": "杨慎",
    "paragraphs": [
      "滚滚长江东逝水，浪花淘尽英雄。",
      "是非成败转头空。",
      "青山依旧在，几度夕阳红。",
      "白发渔樵江渚上，惯看秋月春风。",
      "一壶浊酒喜相逢。",
      "古今多少事，都付笑谈中。"
    ],
    "rhythmic": "临江仙·滚滚长江东逝水",
    "tags": [
      "明代",
      "升庵词"
    ]
  },
  {
    "author": "纳兰性德",
    "paragraphs": [
      "人生若只如初见，何事秋风悲画扇。",
      "等闲变却故人心，却道故人心易变。",
      "骊山语罢清宵半，泪雨零铃终不怨。",
      "何如薄幸锦衣郎，比翼连枝当日愿。"
    ],
    "rhythmic": "木兰花·拟古决绝词柬友",
    "tags": [
      "清词",
      "纳兰词"
    ]
  },
  {
    "author": "纳兰性德",
    "paragraphs": [
      "山一程，水一程，身向榆关那畔行，夜深千帐灯。",
      "风一更，雪一更，聒碎乡心梦不成，故园无此声。"
    ],
    "rhythmic": "长相思",
    "tags": [
      "清词",
      "纳兰词"
    ]
  },
  {
    "author": "龚自珍",
    "paragraphs": [
      "浩荡离愁白日斜，",
      "吟鞭东指即天涯。",
      "落红不是无情物，",
      "化作春泥更护花。"
    ],
    "rhythmic": "己亥杂诗·其五",
    "tags": [
      "清代",
      "七言绝句"
    ]
  },
  {
    "author": "袁枚",
    "paragraphs": [
      "白日不到处，",
      "青春恰自来。",
      "苔花如米小，",
      "也学牡丹开。"
    ],
    "rhythmic": "苔",
    "tags": [
      "清代",
      "五言绝句"
    ]
  },
  {
    "author": "秋瑾",
    "paragraphs": [
      "不惜千金买宝刀，",
      "貂裘换酒也堪豪。",
      "一腔热血勤珍重，",
      "洒去犹能化碧涛。"
    ],
    "rhythmic": "对酒",
    "tags": [
      "清末",
      "近代"
    ]
  },
  {
    "author": "孔子",
    "paragraphs": [
      "子曰：“学而时习之，不亦说乎？有朋自远方来，不亦乐乎？人不知而不愠，不亦君子乎？”",
      "有子曰：“其为人也孝弟，而好犯上者，鲜矣；不好犯上而好作乱者，未之有也。君子务本，本立而道生。孝弟也者，其为仁之本与！”",
      "子曰：“巧言令色，鲜矣仁！”",
      "曾子曰：“吾日三省吾身：为人谋而不忠乎？与朋友交而不信乎？传不习乎？”",
      "子曰：“道千乘之国，敬事而信，节用而爱人，使民以时。”",
      "子曰：“弟子入则孝，出则弟，谨而信，泛爱众，而亲仁，行有余力，则以学文。”",
      "子夏曰：“贤贤易色；事父母，能竭其力；事君，能致其身；与朋友交，言而有信。虽曰未学，吾必谓之学矣。”",
      "子曰：“君子不重则不威，学则不固。主忠信，无友不如己者，过，则勿惮改。”",
      "曾子曰：“慎终追远，民德归厚矣。”",
      "子禽问于子贡曰：“夫子至于是邦也，必闻其政，求之与，抑与之与？”子贡曰：“夫子温、良、恭、俭、让以得之。夫子之求之也，其诸异乎人之求之与？”",
      "子曰：“父在，观其志；父没，观其行；三年无改于父之道，可谓孝矣。”",
      "有子曰：“礼之用，和为贵。先王之道，斯为美，小大由之。有所不行，知和而和，不以礼节之，亦不可行也。”",
      "有子曰：“信近于义，言可复也。恭近于礼，远耻辱也。因不失其亲，亦可宗也。”",
      "子曰：“君子食无求饱，居无求安，敏于事而慎于言，就有道而正焉。可谓好学也已。”",
      "子贡曰：“贫而无谄，富而无骄，何如？”子曰：“可也。未若贫而乐，富而好礼者也。”子贡曰：“《诗》云：‘如切如磋，如琢如磨’，其斯之谓与？”子曰：“赐也，始可与言《诗》已矣，告诸往而知来者。”",
      "子曰：“不患人之不己知，患不知人也。”"
    ],
    "rhythmic": "论语·学而篇",
    "tags": [
      "论语",
      "先秦",
      "儒家"
    ]
  },
  {
    "author": "孔子",
    "paragraphs": [
      "子曰：“为政以德，譬如北辰，居其所而众星共之。”",
      "子曰：“《诗》三百，一言以蔽之，曰：‘思无邪’。”",
      "子曰：“道之以政，齐之以刑，民免而无耻。道之以德，齐之以礼，有耻且格。”",
      "子曰：“吾十有五而志于学，三十而立，四十而不惑，五十而知天命，六十而耳顺，七十而从心所欲，不逾矩。”",
      "孟懿子问孝，子曰：“无违。”樊迟御，子告之曰：“孟孙问孝于我，我对曰‘无违’。”樊迟曰：“何谓也？”子曰：“生，事之以礼；死，葬之以礼，祭之以礼。”",
      "孟武伯问孝。子曰：“父母唯其疾之忧。”",
      "子游问孝。子曰：“今之孝者，是谓能养。至于犬马皆能有养；不敬，何以别乎？”",
      "子夏问孝。子曰：“色难。有事，弟子服其劳；有酒食，先生馔，曾是以为孝乎？”",
      "子曰：“吾与回言终日，不违，如愚。退而省其私，亦足以发，回也不愚。”",
      "子曰：“视其所以，观其所由，察其所安，人焉廋哉？人焉廋哉？”",
      "子曰：“温故而知新，可以为师矣。”",
      "子曰：“君子不器。”",
      "子贡问君子。子曰：“先行其言而后从之。”",
      "子曰：“君子周而不比，小人比而不周。”",
      "子曰：“学而不思则罔，思而不学则殆。”",
      "子曰：“攻乎异端，斯害也已！”",
      "子曰：“由，诲汝知之乎！知之为知之，不知为不知，是知也。”",
      "子张学干禄。子曰：“多闻阙疑，慎言其余，则寡尤；多见阙殆，慎行其余，则寡悔。言寡尤，行寡悔，禄在其中矣。”",
      "哀公问曰：“何为则民服？”孔子对曰：“举直错诸枉，则民服；举枉错诸直，则民不服。”",
      "季康子问：“使民敬、忠以劝，如之何？”子曰：“临之以庄，则敬；孝慈，则忠；举善而教不能，则劝。”",
      "或谓孔子曰：“子奚不为政？”子曰：“《书》云：‘孝乎惟孝，友于兄弟，施于有政。’是亦为政，奚其为为政？”",
      "子曰：“人而无信，不知其可也。大车无輗，小车无軏，其何以行之哉？”",
      "子张问：“十世可知也？”子曰：“殷因于夏礼，所损益，可知也；周因于殷礼，所损益，可知也。其或继周者，虽百世，可知也。”",
      "子曰：“非其鬼而祭之，谄也；见义不为，无勇也。”"
    ],
    "rhythmic": "论语·为政篇",
    "tags": [
      "论语",
      "先秦",
      "儒家"
    ]
  },
  {
    "author": "苏轼",
    "paragraphs": [
      "大江东去，浪淘尽，千古风流人物。",
      "故垒西边，人道是，三国周郎赤壁。",
      "乱石穿空，惊涛拍岸，卷起千堆雪。",
      "江山如画，一时多少豪杰。",
      "遥想公瑾当年，小乔初嫁了，雄姿英发。",
      "羽扇纶巾，谈笑间，樯橹灰飞烟灭。",
      "故国神游，多情应笑我，早生华发。",
      "人生如梦，一尊还酹江月。"
    ],
    "rhythmic": "念奴娇·赤壁怀古",
    "tags": [
      "宋词三百首",
      "豪放派",
      "千古绝唱"
    ]
  },
  {
    "author": "苏轼",
    "paragraphs": [
      "老夫聊发少年狂，左牵黄，右擎苍，锦帽貂裘，千骑卷平冈。",
      "为报倾城随太守，亲射虎，看孙郎。",
      "酒酣胸胆尚开张，鬓微霜，又何妨！",
      "持节云中，何日遣冯唐？",
      "会挽雕弓如满月，西北望，射天狼。"
    ],
    "rhythmic": "江城子·密州出猎",
    "tags": [
      "宋词",
      "豪放派"
    ]
  },
  {
    "author": "李煜",
    "paragraphs": [
      "春花秋月何时了？往事知多少。",
      "小楼昨夜又东风，故国不堪回首月明中。",
      "雕栏玉砌应犹在，只是朱颜改。",
      "问君能有几多愁？恰似一江春水向东流。"
    ],
    "rhythmic": "虞美人",
    "tags": [
      "南唐",
      "五代十国",
      "婉约派"
    ]
  },
  {
    "author": "李煜",
    "paragraphs": [
      "无言独上西楼，月如钩。",
      "寂寞梧桐深院锁清秋。",
      "剪不断，理还乱，是离愁。",
      "别是一般滋味在心头。"
    ],
    "rhythmic": "相见欢",
    "tags": [
      "南唐",
      "五代十国",
      "婉约派"
    ]
  },
  {
    "author": "李煜",
    "paragraphs": [
      "帘外雨潺潺，春意阑珊。",
      "罗衾不耐五更寒。",
      "梦里不知身是客，一晌贪欢。",
      "独自莫凭栏，无限江山。",
      "别时容易见时难。",
      "流水落花春去也，天上人间。"
    ],
    "rhythmic": "浪淘沙令",
    "tags": [
      "南唐",
      "五代十国"
    ]
  },
  {
    "author": "秦观",
    "paragraphs": [
      "纤云弄巧，飞星传恨，银汉迢迢暗度。",
      "金风玉露一相逢，便胜却人间无数。",
      "柔情似水，佳期如梦，忍顾鹊桥归路。",
      "两情若是久长时，又岂在朝朝暮暮。"
    ],
    "rhythmic": "鹊桥仙",
    "tags": [
      "宋词三百首",
      "婉约派",
      "七夕"
    ]
  },
  {
    "author": "李清照",
    "paragraphs": [
      "昨夜雨疏风骤，浓睡不消残酒。",
      "试问卷帘人，却道海棠依旧。",
      "知否，知否？应是绿肥红瘦。"
    ],
    "rhythmic": "如梦令",
    "tags": [
      "宋词三百首",
      "婉约派"
    ]
  },
  {
    "author": "李清照",
    "paragraphs": [
      "常记溪亭日暮，沉醉不知归路。",
      "兴尽晚回舟，误入藕花深处。",
      "争渡，争渡，惊起一滩鸥鹭。"
    ],
    "rhythmic": "如梦令",
    "tags": [
      "宋词",
      "婉约派"
    ]
  },
  {
    "author": "李清照",
    "paragraphs": [
      "红藕香残玉簟秋，轻解罗裳，独上兰舟。",
      "云中谁寄锦书来？雁字回时，月满西楼。",
      "花自飘零水自流，一种相思，两处闲愁。",
      "此情无计可消除，才下眉头，却上心头。"
    ],
    "rhythmic": "一剪梅",
    "tags": [
      "宋词三百首",
      "婉约派"
    ]
  },
  {
    "author": "辛弃疾",
    "paragraphs": [
      "少年不识愁滋味，爱上层楼。",
      "爱上层楼，为赋新词强说愁。",
      "而今识尽愁滋味，欲说还休。",
      "欲说还休，却道天凉好个秋。"
    ],
    "rhythmic": "丑奴儿·书博山道中壁",
    "tags": [
      "宋词",
      "豪放派"
    ]
  },
  {
    "author": "辛弃疾",
    "paragraphs": [
      "明月别枝惊鹊，清风半夜鸣蝉。",
      "稻花香里说丰年，听取蛙声一片。",
      "七八个星天外，两三点雨山前。",
      "旧时茅店社林边，路转溪桥忽见。"
    ],
    "rhythmic": "西江月·夜行黄沙道中",
    "tags": [
      "宋词",
      "豪放派"
    ]
  },
  {
    "author": "辛弃疾",
    "paragraphs": [
      "醉里挑灯看剑，梦回吹角连营。",
      "八百里分麾下炙，五十弦翻塞外声，沙场秋点兵。",
      "马作的卢飞快，弓如霹雳弦惊。",
      "了却君王天下事，赢得生前身后名。可怜白发生！"
    ],
    "rhythmic": "破阵子·为陈同甫赋壮词以寄之",
    "tags": [
      "宋词",
      "豪放派"
    ]
  },
  {
    "author": "陆游",
    "paragraphs": [
      "红酥手，黄縢酒，满城春色宫墙柳。",
      "东风恶，欢情薄。",
      "一怀愁绪，几年离索。错、错、错。",
      "春如旧，人空瘦，泪痕红浥鲛绡透。",
      "桃花落，闲池阁。",
      "山盟虽在，锦书难托。莫、莫、莫。"
    ],
    "rhythmic": "钗头凤",
    "tags": [
      "宋词",
      "爱情"
    ]
  },
  {
    "author": "范仲淹",
    "paragraphs": [
      "塞下秋来风景异，衡阳雁去无留意。",
      "四面边声连角起，千嶂里，长烟落日孤城闭。",
      "浊酒一杯家万里，燕然未勒归无计。",
      "羌管悠悠霜满地，人不寐，将军白发征夫泪。"
    ],
    "rhythmic": "渔家傲·秋思",
    "tags": [
      "宋词",
      "边塞"
    ]
  },
  {
    "author": "温庭筠",
    "paragraphs": [
      "梳洗罢，独倚望江楼。",
      "过尽千帆皆不是，斜晖脉脉水悠悠。",
      "肠断白蘋洲。"
    ],
    "rhythmic": "望江南",
    "tags": [
      "花间派",
      "晚唐"
    ]
  },
  {
    "author": "蒋捷",
    "paragraphs": [
      "少年听雨歌楼上，红烛昏罗帐。",
      "壮年听雨客舟中，江阔云低、断雁叫西风。",
      "而今听雨僧庐下，鬓已星星也。",
      "悲欢离合总无情，一任阶前、点滴到天明。"
    ],
    "rhythmic": "虞美人·听雨",
    "tags": [
      "宋词三百首",
      "宋末元初",
      "婉约派"
    ]
  },
  {
    "author": "柳永",
    "paragraphs": [
      "寒蝉凄切，对长亭晚，骤雨初歇。",
      "都门帐饮无绪，留恋处，兰舟催发。",
      "执手相看泪眼，竟无语凝噎。",
      "念去去，千里烟波，暮霭沉沉楚天阔。",
      "多情自古伤离别，更那堪，冷落清秋节！",
      "今宵酒醒何处？杨柳岸，晓风残月。",
      "此去经年，应是良辰好景虚设。",
      "便纵有千种风情，更与何人说？"
    ],
    "rhythmic": "雨霖铃",
    "tags": [
      "宋词三百首",
      "婉约派",
      "离别",
      "秋天"
    ]
  },
  {
    "author": "辛弃疾",
    "paragraphs": [
      "何处望神州？满眼风光北固楼。",
      "千古兴亡多少事？悠悠。",
      "不尽长江滚滚流。",
      "年少万兜鍪，坐断东南战未休。",
      "天下英雄谁敌手？曹刘。",
      "生子当如孙仲谋。"
    ],
    "rhythmic": "南乡子·登京口北固亭有怀",
    "tags": [
      "宋词",
      "豪放派",
      "怀古",
      "爱国"
    ]
  },
  {
    "author": "李清照",
    "paragraphs": [
      "风住尘香花已尽，日晚倦梳头。",
      "物是人非事事休，欲语泪先流。",
      "闻说双溪春尚好，也拟泛轻舟。",
      "只恐双溪蚱蜢舟，载不动、许多愁。"
    ],
    "rhythmic": "武陵春·春晚",
    "tags": [
      "宋词",
      "婉约派",
      "愁绪"
    ]
  },
  {
    "author": "元好问",
    "paragraphs": [
      "问世间，情是何物，直教生死相许？",
      "天南地北双飞客，老翅几回寒暑。",
      "欢乐趣，离别苦，就中更有痴儿女。",
      "君应有语：",
      "渺万里层云，千山暮雪，只影向谁去？"
    ],
    "rhythmic": "摸鱼儿·雁丘词",
    "tags": [
      "金代",
      "爱情",
      "千古绝唱"
    ]
  },
  {
    "author": "苏轼",
    "paragraphs": [
      "花褪残红青杏小。",
      "燕子飞时，绿水人家绕。",
      "枝上柳绵吹又少，天涯何处无芳草。",
      "墙里秋千墙外道。",
      "墙外行人，墙里佳人笑。",
      "笑渐不闻声渐悄，多情却被无情恼。"
    ],
    "rhythmic": "蝶恋花·春景",
    "tags": [
      "宋词",
      "婉约派",
      "伤春"
    ]
  },
  {
    "author": "张志和",
    "paragraphs": [
      "西塞山前白鹭飞，",
      "桃花流水鳜鱼肥。",
      "青箬笠，绿蓑衣，",
      "斜风细雨不须归。"
    ],
    "rhythmic": "渔歌子",
    "tags": [
      "唐代",
      "田园",
      "隐逸"
    ]
  },
  {
    "author": "黄庭坚",
    "paragraphs": [
      "春归何处？寂寞无行路。",
      "若有人知春去处，唤取归来同住。",
      "春无踪迹谁知？除非问取黄鹂。",
      "百啭无人能解，因风飞过蔷薇。"
    ],
    "rhythmic": "清平乐·春归何处",
    "tags": [
      "宋词",
      "惜春"
    ]
  },
  {
    "author": "纳兰性德",
    "paragraphs": [
      "谁念西风独自凉，萧萧黄叶闭疏窗，沉思往事立残阳。",
      "被酒莫惊春睡重，赌书消得泼茶香，当时只道是寻常。"
    ],
    "rhythmic": "浣溪沙",
    "tags": [
      "清词",
      "纳兰词",
      "悼亡"
    ]
  },
  {
    "author": "纳兰性德",
    "paragraphs": [
      "辛苦最怜天上月，一昔如环，昔昔都成玦。",
      "若似月轮终皎洁，不辞冰雪为卿热。",
      "无那尘缘容易绝，燕子依然，践踏帘钩说。",
      "唱罢秋坟愁未歇，春丛认取双栖蝶。"
    ],
    "rhythmic": "蝶恋花",
    "tags": [
      "清词",
      "纳兰词",
      "悼亡"
    ]
  },
  {
    "author": "欧阳修",
    "paragraphs": [
      "去年元夜时，花市灯如昼。",
      "月上柳梢头，人约黄昏后。",
      "今年元夜时，月与灯依旧。",
      "不见去年人，泪湿春衫袖。"
    ],
    "rhythmic": "生查子·元夕",
    "tags": [
      "宋词",
      "婉约派",
      "元宵"
    ]
  },
  {
    "author": "白居易",
    "paragraphs": [
      "江南好，风景旧曾谙。",
      "日出江花红胜火，春来江水绿如蓝。",
      "能不忆江南？"
    ],
    "rhythmic": "忆江南·江南好",
    "tags": [
      "唐代",
      "婉约",
      "千古绝唱"
    ]
  },
  {
    "author": "李煜",
    "paragraphs": [
      "林花谢了春红，太匆匆。",
      "无奈朝来寒雨晚来风。",
      "胭脂泪，留人醉，几时重。",
      "自是人生长恨水长东。"
    ],
    "rhythmic": "相见欢",
    "tags": [
      "五代十国",
      "南唐",
      "伤春"
    ]
  },
  {
    "author": "李清照",
    "paragraphs": [
      "天接云涛连晓雾，星河欲转千帆舞。",
      "仿佛梦魂归帝所。闻天语，殷勤问我归何处。",
      "我报路长嗟日暮，学诗谩有惊人句。",
      "九万里风鹏正举。风休住，蓬舟吹取三山去！"
    ],
    "rhythmic": "渔家傲",
    "tags": [
      "宋词",
      "豪放",
      "梦境"
    ]
  },
  {
    "author": "陆游",
    "paragraphs": [
      "当年万里觅封侯，匹马戍梁州。",
      "关河梦断何处？尘暗旧貂裘。",
      "胡未灭，鬓先秋，泪空流。",
      "此生谁料，心在天山，身老沧洲。"
    ],
    "rhythmic": "诉衷情",
    "tags": [
      "宋词",
      "爱国",
      "悲壮"
    ]
  },
  {
    "author": "韦庄",
    "paragraphs": [
      "人人尽说江南好，游人只合江南老。",
      "春水碧于天，画船听雨眠。",
      "垆边人似月，皓腕凝霜雪。",
      "未老莫还乡，还乡须断肠。"
    ],
    "rhythmic": "菩萨蛮",
    "tags": [
      "花间派",
      "晚唐",
      "思乡"
    ]
  },
  {
    "author": "毛泽东",
    "paragraphs": [
      "北国风光，千里冰封，万里雪飘。",
      "望长城内外，惟余莽莽；大河上下，顿失滔滔。",
      "山舞银蛇，原驰蜡象，欲与天公试比高。",
      "须晴日，看红装素裹，分外妖娆。",
      "江山如此多娇，引无数英雄竞折腰。",
      "惜秦皇汉武，略输文采；唐宗宋祖，稍逊风骚。",
      "一代天骄，成吉思汗，只识弯弓射大雕。",
      "俱往矣，数风流人物，还看今朝。"
    ],
    "rhythmic": "沁园春·雪",
    "tags": [
      "毛泽东诗词",
      "豪放",
      "咏雪",
      "爱国",
      "壮志"
    ]
  },
  {
    "author": "毛泽东",
    "paragraphs": [
      "独立寒秋，湘江北去，橘子洲头。",
      "看万山红遍，层林尽染；漫江碧透，百舸争流。",
      "鹰击长空，鱼翔浅底，万类霜天竞自由。",
      "怅寥廓，问苍茫大地，谁主沉浮？",
      "携来百侣曾游，忆往昔峥嵘岁月稠。",
      "恰同学少年，风华正茂；书生意气，挥斥方遒。",
      "指点江山，激扬文字，粪土当年万户侯。",
      "曾记否，到中流击水，浪遏飞舟？"
    ],
    "rhythmic": "沁园春·长沙",
    "tags": [
      "毛泽东诗词",
      "豪放",
      "秋天",
      "青春",
      "励志"
    ]
  },
  {
    "author": "毛泽东",
    "paragraphs": [
      "红军不怕远征难，万水千山只等闲。",
      "五岭逶迤腾细浪，乌蒙磅礴走泥丸。",
      "金沙水拍云崖暖，大渡桥横铁索寒。",
      "更喜岷山千里雪，三军过后尽开颜。"
    ],
    "rhythmic": "七律·长征",
    "tags": [
      "毛泽东诗词",
      "七律",
      "长征",
      "战争",
      "英雄"
    ]
  },
  {
    "author": "毛泽东",
    "paragraphs": [
      "风雨送春归，飞雪迎春到。",
      "已是悬崖百丈冰，犹有花枝俏。",
      "俏也不争春，只把春来报。",
      "待到山花烂漫时，她在丛中笑。"
    ],
    "rhythmic": "卜算子·咏梅",
    "tags": [
      "毛泽东诗词",
      "咏物",
      "梅花",
      "哲理",
      "乐观"
    ]
  },
  {
    "author": "曹操",
    "paragraphs": [
      "天地间，人为贵。",
      "立君牧民，为之轨则。",
      "车辙马迹，经纬四极。",
      "黜陟幽明，黎庶繁息。",
      "於铄贤圣，总统邦域。",
      "封建五爵，井田刑狱。",
      "有燔丹书，无普赦赎。",
      "皋陶甫侯，何有失职？",
      "嗟哉后世，改制易律。",
      "劳民为君，役赋其力。",
      "舜漆食器，畔者十国，",
      "不及唐尧，采椽不斫。",
      "世叹伯夷，欲以厉俗。",
      "侈恶之大，俭为共德。",
      "许由推让，岂有讼曲？",
      "兼爱尚同，疏者为戚。"
    ],
    "rhythmic": "度关山",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "对酒当歌，人生几何！譬如朝露，去日苦多。",
      "慨当以慷，忧思难忘。何以解忧？唯有杜康。",
      "青青子衿，悠悠我心。但为君故，沉吟至今。",
      "呦呦鹿鸣，食野之苹。我有嘉宾，鼓瑟吹笙。",
      "明明如月，何时可掇？忧从中来，不可断绝。(明明 一作：佼佼)",
      "越陌度阡，枉用相存。契阔谈讌，心念旧恩。(谈讌 一作：谈宴)",
      "月明星稀，乌鹊南飞。绕树三匝，何枝可依？",
      "山不厌高，海不厌深。周公吐哺，天下归心。(海 一作：水)"
    ],
    "rhythmic": "短歌行 其一",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "周西伯昌，怀此圣德。",
      "三分天下，而有其二。",
      "修奉贡献，臣节不隆。",
      "崇侯谗之，是以拘系。",
      "后见赦原，赐之斧钺，得使征伐。",
      "为仲尼所称，达及德行，",
      "犹奉事殷，论叙其美。",
      "齐桓之功，为霸之首。",
      "九合诸侯，一匡天下。",
      "一匡天下，不以兵车。",
      "正而不谲，其德传称。",
      "孔子所叹，并称夷吾，民受其恩。",
      "赐与庙胙，命无下拜。",
      "小白不敢尔，天威在颜咫尺。",
      "晋文亦霸，躬奉天王。",
      "受赐圭瓒，秬鬯彤弓，",
      "卢弓矢千，虎贲三百人。",
      "威服诸侯，师之所尊。",
      "八方闻之，名亚齐桓。",
      "河阳之会，诈称周王，是其名纷葩。"
    ],
    "rhythmic": "短歌行 其二",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "对酒歌，太平时，吏不呼门。",
      "王者贤且明，宰相股肱皆忠良。",
      "咸礼让，民无所争讼。",
      "三年耕有九年储，仓谷满盈。",
      "斑白不负载。",
      "雨泽如此，百谷用成。",
      "却走马，以粪其土田。",
      "爵公侯伯子男，咸爱其民，以黜陟幽明。",
      "子养有若父与兄。",
      "犯礼法，轻重随其刑。",
      "路无拾遗之私。",
      "囹圄空虚，冬节不断。",
      "人耄耋，皆得以寿终。",
      "恩德广及草木昆虫。"
    ],
    "rhythmic": "对酒",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "东临碣石，以观沧海。",
      "水何澹澹，山岛竦峙。",
      "树木丛生，百草丰茂。",
      "秋风萧瑟，洪波涌起。",
      "日月之行，若出其中；",
      "星汉灿烂，若出其里。",
      "幸甚至哉，歌以咏志。"
    ],
    "rhythmic": "观沧海",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "神龟虽寿，犹有竟时。",
      "腾蛇乘雾，终为土灰。(腾 一作：螣)",
      "老骥伏枥，志在千里。",
      "烈士暮年，壮心不已。",
      "盈缩之期，不但在天；",
      "养怡之福，可得永年。",
      "幸甚至哉，歌以咏志。"
    ],
    "rhythmic": "龟虽寿",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "关东有义士，兴兵讨群凶。",
      "初期会盟津，乃心在咸阳。",
      "军合力不齐，踌躇而雁行。",
      "势利使人争，嗣还自相戕。",
      "淮南弟称号，刻玺於北方。",
      "铠甲生虮虱，万姓以死亡。",
      "白骨露於野，千里无鸡鸣。",
      "生民百遗一，念之断人肠。"
    ],
    "rhythmic": "蒿里行",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "厥初生，",
      "造划之陶物，莫不有终期。",
      "莫不有终期。",
      "圣贤不能免，何为怀此忧？",
      "愿螭龙之驾，思想昆仑居。",
      "思想昆仑居。",
      "见期于迂怪，志意在蓬莱。",
      "志意在蓬莱。",
      "周礼圣徂落，会稽以坟丘。",
      "会稽以坟丘。",
      "陶陶谁能度？君子以弗忧。",
      "年之暮奈何，时过时来微。"
    ],
    "rhythmic": "精列",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "北上太行山，艰哉何巍巍！",
      "羊肠坂诘屈，车轮为之摧。",
      "树木何萧瑟！北风声正悲。",
      "熊罴对我蹲，虎豹夹路啼。",
      "溪谷少人民，雪落何霏霏！",
      "延颈长叹息，远行多所怀。",
      "我心何怫郁？思欲一东归。",
      "水深桥梁绝，中路正徘徊。",
      "迷惑失故路，薄暮无宿栖。",
      "行行日已远，人马同时饥。",
      "担囊行取薪，斧冰持作糜。",
      "悲彼东山诗，悠悠使我哀。"
    ],
    "rhythmic": "苦寒行",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "华阴山，自以为大。",
      "高百丈，浮云为之盖。",
      "仙人欲来，出随风，列之雨。",
      "吹我洞箫，鼓瑟琴，何訚訚！",
      "酒与歌戏，今日相乐诚为乐。",
      "玉女起，起舞移数时。",
      "鼓吹一何嘈嘈。",
      "从西北来时，仙道多驾烟，",
      "乘云驾龙，郁何务务。",
      "遨游八极，乃到昆仑之山，",
      "西王母侧，神仙金止玉亭。",
      "来者为谁？赤松王乔，乃德旋之门。",
      "乐共饮食到黄昏。",
      "多驾合坐，万岁长，宜子孙。"
    ],
    "rhythmic": "气出唱 其一",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "驾六龙，乘风而行。",
      "行四海，路下之八邦。",
      "历登高山临溪谷，乘云而行。",
      "行四海外，东到泰山。",
      "仙人玉女，下来翱游。",
      "骖驾六龙饮玉浆。",
      "河水尽，不东流。",
      "解愁腹，饮玉浆。",
      "奉持行，东到蓬莱山，上至天之门。",
      "玉阙下，引见得入，",
      "赤松相对，四面顾望，视正焜煌。",
      "开玉心正兴，其气百道至。",
      "传告无穷闭其口，但当爱气寿万年。",
      "东到海，与天连。",
      "神仙之道，出窈入冥，常当专之。",
      "心恬澹，无所愒。",
      "欲闭门坐自守，天与期气。",
      "愿得神之人，乘驾云车，",
      "骖驾白鹿，上到天之门，来赐神之药。",
      "跪受之，敬神齐。",
      "当如此，道自来。"
    ],
    "rhythmic": "气出唱 其二",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "游君山，甚为真。",
      "崔嵬砟硌，尔自为神。",
      "乃到王母台，金阶玉为堂，芝草生殿旁。",
      "东西厢，客满堂。",
      "主人当行觞，坐者长寿遽何央。",
      "长乐甫始宜孙子。",
      "常愿主人增年，与天相守。"
    ],
    "rhythmic": "气出唱 其三",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "鸿雁出塞北，乃在无人乡。",
      "举翅万馀里，行止自成行。",
      "冬节食南稻，春日复北翔。",
      "田中有转蓬，随风远飘扬。",
      "长与故根绝，万岁不相当。",
      "奈何此征夫，安得驱四方！",
      "戎马不解鞍，铠甲不离傍。",
      "冉冉老将至，何时返故乡？",
      "神龙藏深泉，猛兽步高冈。",
      "狐死归首丘，故乡安可忘！"
    ],
    "rhythmic": "却东西门行",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "蒲生我池中，其叶何离离。",
      "傍能行仁义，莫若妾自知。",
      "众口铄黄金，使君生别离。",
      "念君去我时，独愁常苦悲。",
      "想见君颜色，感结伤心脾。",
      "念君常苦悲，夜夜不能寐。",
      "莫以豪贤故，弃捐素所爱？",
      "莫以鱼肉贱，弃捐葱与薤？",
      "莫以麻枲贱，弃捐菅与蒯？",
      "出亦复何苦，入亦复何愁。",
      "边地多悲风，树木何修修！",
      "从君致独乐，延年寿千秋。"
    ],
    "rhythmic": "塘上行",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "惟汉廿二世，所任诚不良。",
      "沐猴而冠带，知小而谋疆。",
      "犹豫不敢断，因狩执君王。",
      "白虹为贯日，己亦先受殃。",
      "贼臣持国柄，杀主灭宇京。",
      "荡覆帝基业，宗庙以燔丧。",
      "播越西迁移，号泣而且行。",
      "瞻彼洛城郭，微子为哀伤。"
    ],
    "rhythmic": "薤露行",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "驾虹霓，乘赤云，登彼九疑历玉门。",
      "济天汉，至昆仑，见西王母谒东君。",
      "交赤松，及羡门，受要秘道爱精神。",
      "食芝英，饮醴泉，柱杖桂枝佩秋兰。",
      "绝人事，游浑元，若疾风游欻翩翩。",
      "景未移，行数千，寿如南山不忘愆。"
    ],
    "rhythmic": "陌上桑",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "晨上散关山，此道当何难！",
      "晨上散关山，此道当何难！",
      "牛顿不起，车堕谷间。",
      "坐磐石之上，弹五弦之琴。",
      "作为清角韵，意中迷烦。",
      "歌以言志，晨上散关山。",
      "有何三老公，卒来在我旁？",
      "有何三老公，卒来在我旁？",
      "负揜被裘，似非恒人。",
      "谓卿云何困苦以自怨，徨徨所欲，来到此间？",
      "歌以言志，有何三老公？",
      "我居昆仑山，所谓者真人。",
      "我居昆仑山，所谓者真人。",
      "道深有可得。",
      "名山历观，遨游八极，枕石漱流饮泉。",
      "沈吟不决，遂上升天。",
      "歌以言志，我居昆仑山。",
      "去去不可追，长恨相牵攀。",
      "去去不可追，长恨相牵攀。",
      "夜夜安得寐，惆怅以自怜。",
      "正而不谲，辞赋依因。",
      "经传所过，西来所传。",
      "歌以言志，去去不可追。"
    ],
    "rhythmic": "秋胡行 其一",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "愿登泰华山，神人共远游。",
      "愿登泰华山，神人共远游。",
      "经历昆仑山，到蓬莱。",
      "飘遥八极，与神人俱。",
      "思得神药，万岁为期。",
      "歌以言志，愿登泰华山。",
      "天地何长久！人道居之短。",
      "天地何长久！人道居之短。",
      "世言伯阳，殊不知老；",
      "赤松王乔，亦云得道。",
      "得之未闻，庶以寿考。",
      "歌以言志，天地何长久！",
      "明明日月光，何所不光昭！",
      "明明日月光，何所不光昭！",
      "二仪合圣化，贵者独人不？",
      "万国率土，莫非王臣。",
      "仁义为名，礼乐为荣。",
      "歌以言志，明明日月关。",
      "四时更逝去，昼夜以成岁。",
      "四时更逝去，昼夜以成岁。",
      "大人先天而天弗违。",
      "不戚年往，忧世不治。",
      "存亡有命，虑之为蚩。",
      "歌以言志，四时更逝去。",
      "戚戚欲何念！欢笑意所之。",
      "戚戚欲何念！欢笑意所之。",
      "壮盛智愚，殊不再来。",
      "爱时进趣，将以惠谁？",
      "泛泛放逸，亦同何为！",
      "歌以言志，戚戚欲何念！"
    ],
    "rhythmic": "秋胡行 其二",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "古公亶甫，积德垂仁。",
      "思弘一道，哲王于豳。",
      "太伯仲雍，王德之仁。",
      "行施百世，断发文身。",
      "伯夷叔齐，古之遗贤。",
      "让国不用，饿殂首山。",
      "智哉山甫，相彼宣王。",
      "何用杜伯，累我圣贤。",
      "齐桓之霸，赖得仲父。",
      "后任竖刁，虫流出户。",
      "晏子平仲，积德兼仁。",
      "与世沈德，未必思命。",
      "仲尼之世，主国为君。",
      "随制饮酒，扬波使官。"
    ],
    "rhythmic": "善哉行 其一",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "自惜身薄祜，夙贱罹孤苦。",
      "既无三徙教，不闻过庭语。",
      "其穷如抽裂，自以思所怙。",
      "虽怀一介志，是时其能与！",
      "守穷者贫贱，惋叹泪如雨。",
      "泣涕于悲夫，乞活安能睹？",
      "我愿于天穷，琅邪倾侧左。",
      "虽欲竭忠诚，欣公归其楚。",
      "快人由为叹，抱情不得叙。",
      "显行天教人，谁知莫不绪。",
      "我愿何时随？此叹亦难处。",
      "今我将何照于光曜？释衔不如雨。"
    ],
    "rhythmic": "善哉行 其二",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "朝日乐相乐，酣饮不知醉。",
      "悲弦激新声，长笛吹清气。",
      "弦歌感人肠，四坐皆欢悦。",
      "寥寥高堂上，凉风入我室。",
      "持满如不盈，有德者能卒。",
      "君子多苦心，所愁不但一。",
      "慊慊下白屋，吐握不可失。",
      "众宾饱满归，主人苦不悉。",
      "比翼翔云汉，罗者安所羁？",
      "冲静得自然，荣华何足为！"
    ],
    "rhythmic": "善哉行 其三",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "云行雨步，超越九江之皋。",
      "临观异同，心意怀犹豫，不知当复何从？",
      "经过至我碣石，心惆怅我东海。"
    ],
    "rhythmic": "步出夏门行 艳",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "孟冬十月，北风徘徊，",
      "天气肃清，繁霜霏霏。",
      "鹍鸡晨鸣，鸿雁南飞，",
      "鸷鸟潜藏，熊罴窟栖。",
      "钱鎛停置，农收积场。",
      "逆旅整设，以通贾商。",
      "幸甚至哉！歌以咏志。"
    ],
    "rhythmic": "步出夏门行 冬十月",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "乡土不同，河朔隆冬。",
      "流澌浮漂，舟船行难。",
      "锥不入地，蘴藾深奥。",
      "水竭不流，冰坚可蹈。",
      "士隐者贫，勇侠轻非。",
      "心常叹怨，戚戚多悲。",
      "幸甚至哉！歌以咏志。"
    ],
    "rhythmic": "步出夏门行 土不同",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "瓮中无斗储，发箧无尺缯。",
      "友来从我贷，不知所以应。"
    ],
    "rhythmic": "谣俗词",
    "tags": [
      "曹操诗集"
    ]
  },
  {
    "author": "曹操",
    "paragraphs": [
      "德行不亏缺，变故自难常。",
      "郑康成行酒，伏地气绝；",
      "郭景图命尽于园桑。"
    ],
    "rhythmic": "董逃歌词",
    "tags": [
      "曹操诗集"
    ]
  },
  {
    "author": "纳兰性德",
    "paragraphs": [
      "山一程，水一程，身向榆关那畔行，夜深千帐灯",
      "风一更，雪一更，聒碎乡心梦不成，故园无此声"
    ],
    "rhythmic": "长相思·山一程",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "人生若只如初见，何事秋风悲画扇",
      "等闲变却故人心，却道故心人易变",
      "骊山语罢清宵半，泪雨霖铃终不怨",
      "何如薄幸锦衣郎，比翼连枝当日愿"
    ],
    "rhythmic": "木兰花令·拟古决绝词",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "别样幽芬，更无浓艳催开处",
      "凌波欲去，且为东风住",
      "忒煞萧疏，争奈秋如许",
      "还留取，冷香半缕，第一湘江雨"
    ],
    "rhythmic": "点绛唇·咏风兰",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "一生一代一双人，争教两处销魂",
      "相思相望不相亲，天为谁春",
      "浆向蓝桥易乞，药成碧海难奔",
      "若容相访饮牛津，相对忘贫"
    ],
    "rhythmic": "画堂春·一生一代一双人",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "长飘泊，多愁多病心情恶",
      "心情恶",
      "模糊一片，强分哀乐",
      "拟将欢笑排离索，镜中无奈颜非昨",
      "颜非昨",
      "才华尚浅，因何福薄"
    ],
    "rhythmic": "忆秦娥·长飘泊",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "谢却荼蘼，一片月明如水",
      "篆香消，犹未睡，早鸦啼",
      "嫩寒无赖罗衣薄，休傍阑干角",
      "最愁人，灯欲落，雁还飞"
    ],
    "rhythmic": "酒泉子·谢却荼蘼",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "问君何事轻离别，一年能几团圆月",
      "杨柳乍如丝",
      "故园春尽时",
      "春归归不得，两桨松花隔",
      "旧事逐寒潮，啼鹃恨未消"
    ],
    "rhythmic": "菩萨蛮·问君何事轻离别",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "东风不解愁，偷展湘裙衩",
      "独夜背纱笼，影著纤腰画",
      "爇尽水沉烟，露滴鸳鸯瓦",
      "花骨冷宜香，小立樱桃下"
    ],
    "rhythmic": "生查子·东风不解愁",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "谁念西风独自凉，萧萧黄叶闭疏窗，沉思往事立残阳",
      "被酒莫惊春睡重，赌书消得泼茶香，当时只道是寻常"
    ],
    "rhythmic": "浣溪沙·谁念西风独自凉",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "出郭寻春春已阑(陈维崧)，东风吹面不成寒(秦松龄)，青村几曲到西山(严绳孙)",
      "并马未须愁路远(姜宸英)，看花且莫放杯闲(朱彝尊)，人生别易会常难(纳兰性德)"
    ],
    "rhythmic": "浣溪沙·郊游联句",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "谁翻乐府凄凉曲",
      "风也萧萧，雨也萧萧，瘦尽灯花又一宵",
      "不知何事萦怀抱，醒也无聊，醉也无聊，梦也何曾到谢桥"
    ],
    "rhythmic": "采桑子·谁翻乐府凄凉曲",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "短焰剔残花，夜久边声寂",
      "倦舞却闻鸡，暗觉青绫湿",
      "天水接冥蒙，一角西南白",
      "欲渡浣花溪，远梦轻无力"
    ],
    "rhythmic": "生查子·短焰剔残花",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "惆怅彩云飞，碧落知何许",
      "不见合欢花，空倚相思树",
      "总是别时情，那待分明语",
      "判得最长宵，数尽厌厌雨"
    ],
    "rhythmic": "生查子·惆怅彩云飞",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "收取闲心冷处浓，舞裙犹忆柘枝红",
      "谁家刻烛待春风",
      "竹叶樽空翻采燕，九枝灯灺颤金虫",
      "风流端合倚天公"
    ],
    "rhythmic": "浣溪沙·庚申除夜",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "湿云全压数峰低",
      "影凄迷，望中疑",
      "非雾非烟，神女欲来时、若问生涯原是梦，除梦里，没人知"
    ],
    "rhythmic": "江城子·咏史",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "一种蛾眉，下弦不似初弦好",
      "庾郎未老，何事伤心早",
      "素壁斜辉，竹影横窗扫",
      "空房悄，乌啼欲晓，又下西楼了"
    ],
    "rhythmic": "点绛唇·一种蛾眉",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "近来无限伤心事，谁与话长更",
      "从教分付，绿窗红泪，早雁初莺",
      "当时领略，而今断送，总负多情",
      "忽疑君到，漆灯风飐，痴数春星"
    ],
    "rhythmic": "青衫湿·悼亡",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "林下荒苔道韫家，生怜玉骨委尘沙",
      "愁向风前无处说，数归鸦",
      "半世浮萍随逝水，一宵冷雨葬名花",
      "魂是柳绵吹欲碎，绕天涯"
    ],
    "rhythmic": "摊破浣溪沙·葬名花",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "五夜光寒，照来积雪平于栈",
      "西风何限，自起披衣看",
      "对此茫茫，不觉成长叹",
      "何时旦，晓星欲散，飞起平沙雁"
    ],
    "rhythmic": "点绛唇·五夜光寒",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "欲问江梅瘦几分，只看愁损翠罗裙",
      "麝篝衾冷惜余熏",
      "可耐暮寒长倚竹，便教春好不开门",
      "枇杷花底校书人"
    ],
    "rhythmic": "浣溪沙·欲问江梅瘦几分",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "脂粉塘空遍绿苔",
      "掠泥营垒燕相催",
      "妒他飞去却飞回",
      "一骑近从梅里过，片帆遥自藕溪来",
      "博山香烬未全灰"
    ],
    "rhythmic": "浣溪沙·脂粉塘空遍绿苔",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "昏鸦尽，小立恨因谁",
      "急雪乍翻香阁絮，轻风吹到胆瓶梅，心字已成灰"
    ],
    "rhythmic": "梦江南·昏鸦尽",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "惊晓漏，护春眠",
      "格外娇慵只自怜",
      "寄语酿花风日好，绿窗来与上琴弦"
    ],
    "rhythmic": "赤枣子·惊晓漏",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "残雪凝辉冷画屏，落梅横笛已三更，更无人处月胧明",
      "我是人间惆怅客，知君何事泪纵横，断肠声里忆平生"
    ],
    "rhythmic": "浣溪沙·残雪凝辉冷画屏",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "西风一夜剪芭蕉，倦眼经秋耐寂寥",
      "强把心情付浊醪",
      "读《离骚》",
      "愁似湘江日夜潮"
    ],
    "rhythmic": "忆王孙·西风一夜剪芭蕉",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "散帙坐凝尘，吹气幽兰并",
      "茶名龙凤团，香字鸳鸯饼",
      "玉局类弹棋，颠倒双栖影",
      "花月不曾闲，莫放相思醒"
    ],
    "rhythmic": "生查子·散帙坐凝尘",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "一半残阳下小楼，朱帘斜控软金钩",
      "倚阑无绪不能愁",
      "有个盈盈骑马过，薄妆浅黛亦风流",
      "见人羞涩却回头"
    ],
    "rhythmic": "浣溪沙·一半残阳下小楼",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "睡起惺忪强自支",
      "绿倾蝉鬓下帘时",
      "夜来愁损小腰肢",
      "远信不归空伫望，幽期细数却参差",
      "更兼何事耐寻思"
    ],
    "rhythmic": "浣溪沙·睡起惺忪强自支",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "凤髻抛残秋草生",
      "高梧湿月冷无声",
      "当时七夕记深盟",
      "信得羽衣传钿合，悔教罗袜葬倾城",
      "人间空唱雨淋铃",
      " "
    ],
    "rhythmic": "浣溪沙·凤髻抛残秋草生",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "正是辘轳金井，满砌落花红冷",
      "蓦地一相逢，心事眼波难定",
      "谁省，谁省",
      "从此簟纹灯影"
    ],
    "rhythmic": "如梦令·正是辘轳金井",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "纤月黄昏庭院，语密翻教醉浅",
      "知否那人心",
      "旧恨新欢相半",
      "谁见",
      "谁见",
      "珊枕泪痕红泫"
    ],
    "rhythmic": "如梦令·纤月黄昏庭院",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "彤霞久绝飞琼字，人在谁边",
      "人在谁边，今夜玉清眠不眠",
      "香销被冷残灯灭，静数秋天",
      "静数秋天，又误心期到下弦"
    ],
    "rhythmic": "采桑子·彤霞久绝飞琼字",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "何路向家园，历历残山剩水",
      "都把一春冷淡，到麦秋天气",
      "料应重发隔年花，莫问花前事",
      "纵使东风依旧，怕红颜不似"
    ],
    "rhythmic": "好事近·何路向家园",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "春深浅，一痕摇漾青如剪",
      "青如剪",
      "鹭鸶立处，烟芜平远",
      "吹开吹谢东风倦，缃桃自惜红颜变",
      "红颜变",
      "兔葵燕麦，重来相见",
      " "
    ],
    "rhythmic": "忆秦娥·春深浅",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "山重叠",
      "悬崖一线天疑裂",
      "天疑裂",
      "断碑题字，苔痕横啮",
      "风声雷动鸣金铁",
      "阴森潭底蛟龙窟",
      "蛟龙窟",
      "兴亡满眼，旧时明月"
    ],
    "rhythmic": "忆秦娥·山重叠",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "莫把琼花比澹妆，谁似白霓裳",
      "别样清幽，自然标格，莫近东墙",
      "冰肌玉骨天分付，兼付与凄凉",
      "可怜遥夜，冷烟和月，疏影横窗"
    ],
    "rhythmic": "眼儿媚·咏梅",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "重见星娥碧海槎，忍笑却盘鸦",
      "寻常多少，月明风细，今夜偏佳",
      "休笼彩笔闲书字，街鼓巳三挝",
      "烟丝欲袅，露光微泫，春在桃花"
    ],
    "rhythmic": "眼儿媚·重见星娥碧海槎",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "独倚春寒掩夕扉，清露泣铢衣",
      "玉萧吹梦，金钗划影，悔不同携",
      "刻残红烛曾相待，旧事总依稀",
      "料应遗恨，月中教去，花底催归"
    ],
    "rhythmic": "眼儿媚·独倚春寒掩夕扉",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "欲语心情梦已阑，镜中依约见春山",
      "方悔从前真草草，等闲看",
      "环佩只应归月下，钗钿何意寄人间",
      "多少滴残红蜡泪，几时干"
    ],
    "rhythmic": "摊破浣溪沙·欲语心情梦已阑",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "一霎灯前醉不醒，恨如春梦畏分明",
      "淡月淡云窗外雨，一声声",
      "人道情多情转薄，而今真个不多情",
      "又听鹧鸪啼遍了，短长亭"
    ],
    "rhythmic": "摊破浣溪沙·一霎灯前醉不醒",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "西风乍起峭寒生，惊雁避移营",
      "千里暮云平，休回首、长亭短亭",
      "无穷山色，无边往事，一例冷清清",
      "试倩玉萧声，唤千古、英雄梦醒"
    ],
    "rhythmic": " 太常引·自题小照 ",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "鞭影落春堤，绿锦鄣泥卷",
      "脉脉逗菱丝，嫩水吴姬眼",
      "啮膝带香归，谁整樱桃宴",
      "蜡泪恼东风，旧垒眠新燕"
    ],
    "rhythmic": "生查子·鞭影落春堤",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "万里阴山万里沙",
      "谁将绿鬓斗霜华",
      "年来强半在天涯",
      "魂梦不离金屈戌，画图亲展玉鸦叉",
      "生怜瘦减一分花"
    ],
    "rhythmic": "浣溪沙·万里阴山万里沙",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "海色残阳影断霓，寒涛日夜女郎祠",
      "翠钿尘网上蛛丝",
      "澄海楼高空极目，望夫石在且留题",
      "六王如梦祖龙非"
    ],
    "rhythmic": "浣溪沙·姜女庙",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "相逢不语，一朵芙蓉著秋雨",
      "小晕红潮，斜溜鬟心只凤翘",
      "待将低唤，直为凝情恐人见",
      "欲诉幽怀，转过回阑叩玉钗"
    ],
    "rhythmic": "减字木兰花·相逢不语",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "而今才道当时错，心绪凄迷",
      "红泪偷垂，满眼春风百事非",
      "情知此后来无计，强说欢期",
      "一别如斯，落尽梨花月又西"
    ],
    "rhythmic": "采桑子·当时错",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "谢家庭院残更立，燕宿雕梁",
      "月度银墙，不辨花丛哪瓣香",
      "此情已自成追忆，零落鸳鸯",
      "雨歇微凉，十一年前梦一场！"
    ],
    "rhythmic": "采桑子·梦一场",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "拨灯书尽红笺也，依旧无聊",
      "玉漏迢迢，梦里寒花隔玉箫",
      "几竿修竹三更雨，叶叶萧萧",
      "分付秋潮，莫误双鱼到谢桥"
    ],
    "rhythmic": "采桑子·拨灯书尽红笺也",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "莲漏三声烛半条，杏花微雨湿红绡",
      "那将红豆记无聊，",
      "春色己看浓似酒，归期安得信如潮",
      "离魂入夜倩谁招"
    ],
    "rhythmic": "浣溪沙·莲漏三声烛半条",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "藕荡桥边理钓筒，苎萝西去五湖东",
      "笔床茶灶太从容",
      "况有短墙银杏雨，更兼高阁玉兰风",
      "画眉闲了画芙蓉"
    ],
    "rhythmic": "浣溪沙·寄严荪友",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "五字诗中目乍成",
      "尽教残福折书生",
      "手挼裙带那时情",
      "别后心期和梦杳，年来憔悴与愁并",
      "夕阳依旧小窗明"
    ],
    "rhythmic": "浣溪沙·五字诗中目乍成",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "无恙年年汴水流",
      "一声水调短亭秋",
      "旧时明月照扬州",
      "曾是长堤牵锦缆，绿杨清瘦至今愁",
      "玉钩斜路近迷楼"
    ],
    "rhythmic": "浣溪沙·无恙年年汴水流",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "冷落绣衾谁与伴，倚香篝",
      "春睡起，斜日照梳头",
      "欲写两眉愁，休休",
      "远山残翠收，莫登楼"
    ],
    "rhythmic": "诉衷情·冷落绣衾谁与伴",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "木叶纷纷归路",
      "残月晓风何处",
      "消息半浮沈，今夜相思几许",
      "秋雨，秋雨",
      "一半西风吹去"
    ],
    "rhythmic": "如梦令·木叶纷纷归路",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "万帐穹庐人醉，星影摇摇欲坠，归梦隔狼河，又被河声搅碎",
      "还睡、还睡，解道醒来无味"
    ],
    "rhythmic": "如梦令·万帐穹庐人醉",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "黄叶青苔归路，屧粉衣香何处",
      "消息竟沉沉，今夜相思几许",
      "秋雨，秋雨，一半因风吹去"
    ],
    "rhythmic": "如梦令·黄叶青苔归路",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "暮雨丝丝吹湿，倦柳愁荷风急",
      "瘦骨不禁秋，总成愁",
      "别有心情怎说，未是诉愁时节，谯鼓已三更，梦须成"
    ],
    "rhythmic": "昭君怨·暮雨丝丝吹湿",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "容易浓香近画屏，繁枝影著半窗横",
      "风波狭路倍怜卿",
      "未接语言犹怅望，才通商略已懵腾",
      "只嫌今夜月偏明"
    ],
    "rhythmic": "浣溪沙·容易浓香近画屏",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "肠断班骓去未还，绣屏深锁凤箫寒",
      "一春幽梦有无间",
      "逗雨疏花浓淡改，关心芳草浅深难",
      "不成风月转摧残"
    ],
    "rhythmic": "浣溪沙·肠断班骓去未还",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "旋拂轻容写洛神，须知浅笑是深颦",
      "十分天与可怜春",
      "掩抑薄寒施软障，抱持纤影藉芳茵",
      "未能无意下香尘"
    ],
    "rhythmic": "浣溪沙·旋拂轻容写洛神",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "晶帘一片伤心白，云鬟香雾成遥隔",
      "无语问添衣，桐阴月已西",
      "西风鸣络纬，不许愁人睡",
      "只是去年秋，如何泪欲流",
      " "
    ],
    "rhythmic": "菩萨蛮·晶帘一片伤心白",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "风丝袅，水浸碧天清晓",
      "一镜湿云青未了，雨晴春草草",
      "梦里轻螺谁扫，帘外落花红小",
      "独睡起来情悄悄，寄愁何处好"
    ],
    "rhythmic": "谒金门·风丝袅",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "帘外五更风，消受晓寒时节",
      "刚剩秋衾一半，拥透帘残月",
      "争教清泪不成冰",
      "好处便轻别",
      "拟把伤离情绪，待晓寒重说"
    ],
    "rhythmic": "好事近·帘外五更风",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "马首望青山，零落繁华如此",
      "再向断烟衰草，认藓碑题字",
      "休寻折载话当年，只洒悲秋泪",
      "斜日十三陵下，过新丰猎骑"
    ],
    "rhythmic": "好事近·马首望青山",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "野火拂云微绿，西风夜哭",
      "苍茫雁翅列秋空，忆写向、屏山曲",
      "山海几经翻覆，女墙斜矗",
      "看来费尽祖龙心，毕竟为、谁家筑"
    ],
    "rhythmic": "一络索·野火拂云微绿",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "将愁不去，秋色行难住",
      "六曲屏山深院宇",
      "日日风风雨雨",
      "雨晴篱菊初香，人言此日重阳",
      "回首凉云暮叶，黄昏无限思量"
    ],
    "rhythmic": "清平乐·将愁不去",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "塞鸿去矣，锦字何时寄",
      "记得灯前佯忍泪，却问明朝行未",
      "别来几度如珪，飘零落叶成堆",
      "一种晓寒浅梦，妻凉毕竟因谁"
    ],
    "rhythmic": "清平乐·塞鸿去矣",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "孤花片叶，断送清秋节",
      "寂寂绣屏香篆灭，暗里朱颜消歇",
      "谁怜散髻吹笙，天涯芳草关情",
      "懊恼隔帘幽梦，半床花月纵横"
    ],
    "rhythmic": "清平乐·孤花片叶",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "才听夜雨，便觉秋如许",
      "绕砌蛩螀人不语，有梦转愁无据",
      "乱山千叠横江，忆君游倦何方",
      "知否小窗红烛",
      "照人此夜凄凉"
    ],
    "rhythmic": "清平乐·才听夜雨",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "瑶华映阙，烘散蓂墀雪",
      "比拟寻常清景别，第一团圆时节",
      "影蛾忽泛初弦，分辉借与宫莲",
      "七宝修成合璧，重轮岁岁中天"
    ],
    "rhythmic": "清平乐·上元月蚀",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "凄凄切切，惨澹黄花节",
      "梦里砧声浑末歇，那更乱蛩悲咽",
      "尘生燕子空楼，抛残弦索床头",
      "一样晓风残月，而今触绪添愁"
    ],
    "rhythmic": "清平乐·凄凄切切",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "杏花疏雨洒香堤，高楼帘幕垂",
      "远山映水夕阳低，春愁压翠眉",
      "芳草句，碧云辞，低徊闲自思",
      "流莺枝上不曾啼，知君肠断时"
    ],
    "rhythmic": "阮郎归·杏花疏雨洒香堤",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "林下闺房世罕俦，偕隐足风流",
      "今来忍见，鹤孤华表，人远罗浮",
      "中年定不禁哀乐，其奈忆曾游",
      "浣花微雨，采菱斜日，欲去还留"
    ],
    "rhythmic": "眼儿媚·林下闺房世罕俦",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "蜀弦秦柱不关情，尽日掩云屏",
      "己惜轻翎退粉，更嫌弱絮为萍",
      "东风多事，余寒吹散，烘暖微酲",
      "看尽一帘红雨，为谁亲系花铃"
    ],
    "rhythmic": "朝中措·蜀弦秦柱不关情",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "夕阳谁唤下楼梯，一握香荑",
      "回头忍笑阶前立，总无语，也依依",
      "笺书直恁无凭据，休说相思",
      "劝伊好向红窗醉，须莫及，落花时"
    ],
    "rhythmic": " 落花时·夕阳谁唤下楼梯 ",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "帘际一痕轻绿，墙阴几簇低花",
      "夜来微雨西风软，无力任欹斜",
      "仿佛个人睡起，晕红不著铅华",
      "天寒翠袖添凄楚，愁近欲栖鸦"
    ],
    "rhythmic": " 锦堂春·帘际一痕轻绿 ",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "落红片片浑如雾，不教更觅桃源路",
      "香径晚风寒，月在花飞处",
      "蔷薇影暗空凝贮",
      "任碧飐轻衫萦住",
      "惊起早栖鸦，飞过秋千去"
    ],
    "rhythmic": " 海棠春·落红片片浑如雾 ",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "画屏无睡，雨点惊风碎",
      "贪话零星兰焰坠，闲了半床红被",
      "生来柳絮飘零，便教咒也无灵",
      "待问归期还未，已看双睫盈盈"
    ],
    "rhythmic": "清平乐·画屏无睡",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "小院新凉，晚来顿觉罗衫薄",
      "不成孤酌，形影空酬酢",
      "萧寺怜君，别绪应萧索",
      "西风恶，夕阳吹角，一阵槐花落"
    ],
    "rhythmic": "点绛唇·小院新凉",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "微晕娇花湿欲流，簟纹灯影一生愁",
      "梦回疑在远山楼",
      "残月暗窥金屈戍，软风徐荡玉帘钩",
      "待听邻女唤梳头"
    ],
    "rhythmic": "浣溪沙·咏五更，和湘真韵",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "凉月转雕阑，萧萧木叶声乾",
      "银灯飘落琐窗闲，枕屏几叠秋山",
      "朔风吹透青缣被，药炉火暖初沸",
      "清漏沉沉无寐，为伊判得憔悴"
    ],
    "rhythmic": " 河渎神·凉月转雕阑 ",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "微云一抹遥峰，冷溶溶",
      "恰与个人清晓，画眉同",
      "红蜡泪，青绫被，水沉浓",
      "却与黄茅野店，听西风"
    ],
    "rhythmic": "相见欢·微云一抹遥峰",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "晚妆欲罢，更把纤眉临镜画",
      "准待分明，和雨和烟两不胜",
      "莫教星替，守取团圆终必遂",
      "此夜红楼，天上人间一样愁"
    ],
    "rhythmic": "减字木兰花·新月",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "花丛冷眼，自惜寻春来较晚",
      "知道今生，知道今生那见卿",
      "天然绝代，不信相思浑不解",
      "若解相思，定与韩凭共一枝"
    ],
    "rhythmic": "减字木兰花·花丛冷眼",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "断魂无据，万水千山何处去",
      "没个音书，尽日东风上绿除",
      "故园春好，寄语落花须自扫",
      "莫更伤春，同是恹恹多病人"
    ],
    "rhythmic": "减字木兰花·断魂无据",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "村静午鸡啼，绿暗新阴覆",
      "一展轻帘出画墙，道是端阳酒",
      "早晚夕阳蝉，又噪长堤柳",
      "青鬓长青自古谁，弹指黄花九②"
    ],
    "rhythmic": "卜算子·五日",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "塞草晚才青，日落箫笳动，戚戚凄凄入夜分，催度星前梦",
      "小语绿杨烟，怯踏银河冻，行尽关山到白狼，相见惟珍重",
      " "
    ],
    "rhythmic": "卜算子·塞草晚才青",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "深秋绝塞谁相忆，木叶萧萧",
      "乡路迢迢",
      "六曲屏山和梦遥",
      "佳时倍惜风光别，不为登高",
      "只觉魂销",
      "南雁归时更寂寥"
    ],
    "rhythmic": "采桑子·九日",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "非关癖爱轻模样，冷处偏佳",
      "别有根芽，不是人间富贵花",
      "谢娘别后谁能惜，飘泊天涯",
      "寒月悲笳，万里西风瀚海沙"
    ],
    "rhythmic": "采桑子·非关癖爱轻模样",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "谢家庭院残更立，燕宿雕梁",
      "月度银墙",
      "不辨花丛那辨香",
      "此情已自成追忆，零落鸳鸯",
      "雨歇微凉",
      "十一年前梦一场"
    ],
    "rhythmic": "采桑子·谢家庭院残更立",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "白衣裳凭朱阑立，凉月趖西",
      "点鬓霜微，岁晏知君归不归",
      "残更目断传书雁，尺素还稀",
      "一味相思，准拟相看似旧时"
    ],
    "rhythmic": "采桑子·白衣裳凭朱阑立",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "冷香萦遍红桥梦，梦觉城笳",
      "月上桃花，雨歇春寒燕子家",
      "箜篌别后谁能鼓，肠断天涯",
      "暗损韶华，一缕茶烟透碧纱"
    ],
    "rhythmic": "采桑子·冷香萦遍红桥梦",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "海天谁放冰轮满，惆怅离情",
      "莫说离情，但值良宵总泪零",
      "只应碧落重相见，那是今生",
      "可奈今生，刚作愁时又忆卿"
    ],
    "rhythmic": "采桑子·海天谁放冰轮满",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "骚屑西风弄晚寒，翠袖倚阑干",
      "霞绡裹处，樱唇微绽，靺鞨红殷",
      "故宫事往凭谁问，无恙是朱颜",
      "玉墀争采，玉钗争插，至正年间"
    ],
    "rhythmic": "眼儿媚·咏红姑娘",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "凉生露气湘弦润，暗滴花梢",
      "帘影谁摇，燕蹴风丝上柳条",
      "舞鹍镜匣开频掩，檀粉慵调",
      "朝泪如潮，昨夜香衾觉梦遥"
    ],
    "rhythmic": "采桑子·凉生露气湘弦润",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "飞絮飞花何处是，层冰积雪摧残，疏疏一树五更寒",
      "爱他明月好，憔悴也相关",
      "最是繁丝摇落后，转教人忆春山",
      "湔裙梦断续应难",
      "西风多少恨，吹不散眉弯"
    ],
    "rhythmic": "临江仙·寒柳",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "丁巳重阳前三日，梦亡妇淡妆素服，执手硬咽",
      "语多不复能",
      "但临别有云：“衔恨愿为天上月，年年犹得向郎圆”",
      "妇素未工诗，不知何以得此也",
      "觉后感赋长调:",
      "瞬息浮生，薄命如斯，低徊怎忘？",
      "记绣榻闲时，并吹红雨，雕阑曲处，同倚斜阳。",
      "梦好难留，诗残莫续，赢得更深哭一场。",
      "遗容在，只灵飙一转，未许端详。",
      "重寻碧落茫茫，料短发，朝来定有霜。",
      "便人间天上，尘缘未断，春花秋叶，触绪还伤。",
      "欲结绸缪，翻惊摇落，减尽荀衣昨日香。",
      "真无奈，倩声声邻笛，谱出回肠。"
    ],
    "rhythmic": "沁园春·瞬息浮生",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "杨柳千条送马蹄，北来征雁旧南飞",
      "客中谁与换春衣",
      "终古闲情归落照，一春幽梦逐游丝",
      "信回刚道别多时",
      " "
    ],
    "rhythmic": "浣溪沙·古北口",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "烟轻雨小，望里青难了",
      "一缕断虹垂树杪，又是乱山残照",
      "凭高目断征途，暮云千里平芜",
      "日夜河流东下，锦书应托双鱼"
    ],
    "rhythmic": "清平乐·烟轻雨小",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "堠雪翻鸦，河冰跃马，惊风吹度龙堆",
      "阴磷夜泣，此景总堪悲",
      "待向中宵起舞，无人处、那有村鸡",
      "只应是，金笳暗拍，一样泪沾衣",
      "须知今古事，棋枰胜负，翻覆如斯",
      " ",
      "叹纷纷蛮触，回首成非",
      "剩得几行青史，斜阳下、断碣残碑",
      "年华共，混同江水，流去几时回"
    ],
    "rhythmic": "满庭芳·堠雪翻鸦",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "丝雨如尘云著水，嫣香碎拾吴宫",
      "百花冷暖避东风",
      "酷怜娇易散，燕子学偎红",
      "人说病宜随月减，恹恹却与春同",
      "可能留蝶抱花丛",
      "不成双梦影，翻笑杏梁空",
      " "
    ],
    "rhythmic": "临江仙·丝雨如尘云著水",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "严霜拥絮频惊起，扑面霜空",
      "斜汉朦胧",
      "冷逼毡帷火不红",
      "香篝翠被浑闲事，回首西风",
      "何处疏钟，一穗灯花似梦中",
      " "
    ],
    "rhythmic": "采桑子·严霜拥絮频惊起",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "霜冷离鸿惊失伴，有人同病相怜",
      "拟凭尺素寄愁边，愁多书屡易，双泪落灯前",
      "莫对月明思往事，也知消减年年",
      "无端嘹唳一声传，西风吹只影，刚是早秋天",
      " "
    ],
    "rhythmic": "临江仙·孤雁",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "西郊冯氏园看海棠，因忆《香严词》有感",
      "谁道飘零不可怜，旧游时节好花天",
      "断肠人去自经年",
      "一片晕红才著雨，几丝柔绿乍和烟",
      "倩魂销尽夕阳前"
    ],
    "rhythmic": "浣溪沙·谁道飘零不可怜",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "红影湿幽窗，瘦尽春光",
      "雨余花外却斜阳",
      "谁见薄衫低髻子，抱膝思量",
      "莫道不凄凉，早近持觞",
      "暗思何事断人肠",
      "曾是向他春梦里，瞥遇回廊",
      " "
    ],
    "rhythmic": "浪淘沙·红影湿幽窗",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "朔风吹散三更雪，倩魂犹恋桃花月",
      "梦好莫催醒，由他好处行",
      "无端听画角，枕畔红冰薄",
      "塞马一声嘶，残星拂大旗"
    ],
    "rhythmic": "菩萨蛮·朔风吹散三更雪",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "背立盈盈故作羞，手挼梅蕊打肩头",
      "欲将离恨寻郎说，待得郎来恨却休",
      "云淡淡，水悠悠",
      "一声横笛锁空楼",
      "何时共泛春溪月，断岸垂杨一叶舟"
    ],
    "rhythmic": "鹧鸪天·背立盈盈故作羞",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "残灯风灭炉烟冷，相伴唯孤影",
      "判教狼藉醉清樽，为问世间醒眼是何人",
      "难逢易散花间酒，饮罢空搔首",
      "闲愁总付醉来眠，只恐醒时依旧到樽前",
      " "
    ],
    "rhythmic": "虞美人·残灯风灭炉烟冷",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "收却纶竿落照红，秋风宁为翦芙蓉",
      "人淡淡，水濛濛，吹入芦花短笛中"
    ],
    "rhythmic": "渔父·收却纶竿落照红",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "消息谁传到拒霜",
      "两行斜雁碧天长",
      "晚秋风景倍凄凉",
      "银蒜押帘人寂寂，玉钗敲竹信茫茫",
      "黄花开也近重阳",
      " "
    ],
    "rhythmic": "浣溪沙·消息谁传到拒霜",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "月落城乌啼未了，起来翻为无眠早",
      "薄霜庭院怯生衣，心悄悄，红阑绕",
      "此情待共谁人晓",
      " "
    ],
    "rhythmic": "天仙子·月落城乌啼未了",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "空山梵呗静，水月影俱沉",
      "悠然一境人外，都不许尘侵",
      "岁晚忆曾游处，犹记半竿斜照，一抹界疏林",
      "绝顶茅庵里，老衲正孤吟",
      "云中锡，溪头钓，涧边琴",
      "此生著几两屐，谁识卧游心?",
      "准拟乘风归去，错向槐安回首，何日得投簪",
      "布袜青鞋约，但向画图寻"
    ],
    "rhythmic": "水调歌头·题西山秋爽图",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "雁帖寒云次第飞，向南犹自怨归迟",
      "谁能瘦马关山道，又到西风扑鬓时",
      "人杳杳，思依依，更无芳树有乌啼",
      "凭将扫黛窗前月，持向今宵照别离",
      " "
    ],
    "rhythmic": "鹧鸪天·雁贴寒云次第飞",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "碧海年年，试问取、冰轮为谁圆缺",
      "吹到一片秋香，清辉了如雪",
      "愁中看、好天良夜，知道尽成悲咽",
      "只影而今，那堪重对，旧时明月",
      "花径里、戏捉迷藏，曾惹下萧萧井梧叶",
      "记否轻纨小扇，又几番凉热",
      "只落得，填膺百感，总茫茫、不关离别。",
      "一任紫玉无情，夜寒吹裂"
    ],
    "rhythmic": "琵琶仙·中秋",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "独背残阳上小楼，谁家玉笛韵偏幽",
      "一行白雁遥天暮，几点黄花满地秋",
      "惊节序，叹沉浮，秾华如梦水东流",
      "人间所事堪惆怅，莫向横塘问旧游",
      " "
    ],
    "rhythmic": "于中好·独背残阳上小楼",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "夜雨做成秋，恰上心头",
      "教他珍重护风流",
      "端的为谁添病也，更为谁羞",
      "密意未曾休，密愿难酬",
      "珠帘四卷月当楼",
      "暗忆欢期真似梦，梦也须留"
    ],
    "rhythmic": "浪淘沙·夜雨做成秋",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "烟暖雨初收，落尽繁花小院幽",
      "摘得一双红豆子，低头，说著分携泪暗流",
      "人去似春休，卮酒曾将酹石尤",
      "别自有人桃叶渡，扁舟，一种烟波各自愁",
      " "
    ],
    "rhythmic": "南乡子·烟暖雨初收",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "新来好，唱得虎头词",
      "一片冷香唯有梦，十分清瘦更无诗",
      "标格早梅知",
      " "
    ],
    "rhythmic": "梦江南·新来好",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "别绪如丝梦不成，那堪孤枕梦边城",
      "因听紫塞三更雨，却忆红楼半夜灯",
      "书郑重，恨分明，天将愁味酿多情",
      "起来呵手封题处，偏到鸳鸯两字冰",
      " "
    ],
    "rhythmic": "鹧鸪天·别绪如丝梦不成",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "昨夜个人曾有约，严城玉漏三更",
      "一钩新月几疏星",
      "夜阑犹未寝，人静鼠窥灯",
      "原是瞿唐风间阻，错教人恨无情",
      "小阑干外寂无声",
      "几回肠断处，风动护花铃"
    ],
    "rhythmic": "临江仙·昨夜个人曾有约",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "蜃阙半模糊，踏浪惊呼",
      "任将蠡测笑江湖",
      "沐日光华还浴月，我欲乘桴",
      "钓得六鳌无",
      "竿拂珊瑚",
      "桑田清浅问麻姑",
      "水气浮天天接水，那是蓬壶"
    ],
    "rhythmic": "浪淘沙·望海",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "泠泠彻夜，谁是知音者",
      "如梦前朝何处也，一曲边愁难写",
      "极天关塞云中，人随落雁西风",
      "唤取红襟翠袖，莫教泪洒英雄",
      " "
    ],
    "rhythmic": "清平乐·弹琴峡题壁",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "又到绿杨曾折处，不语垂鞭，踏遍清秋路",
      "衰草连天无意绪，雁声远向萧关去",
      "不恨天涯行役苦，只恨西风，吹梦成今古",
      "明日客程还几许，沾衣况是新寒雨"
    ],
    "rhythmic": "蝶恋花·又到绿杨曾折处",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "风絮飘残已化萍，泥莲刚倩藕丝萦",
      "珍重别拈香一瓣，记前生",
      "人到情多情转薄，而今真个悔多情",
      "又到断肠回首处，泪偷零",
      " "
    ],
    "rhythmic": "摊破浣溪沙·风絮飘残已化萍",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "尘满疏帘素带飘，真成暗度可怜宵",
      "几回偷拭青衫泪，忽傍犀奁见翠翘",
      "惟有恨，转无聊",
      "五更依旧落花朝",
      "衰杨叶尽丝难尽，冷雨凄风打画桥",
      " "
    ],
    "rhythmic": "于中好·十月初四夜风雨其明日是亡妇生辰",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "眼底风光留不住，和暖和香，又上雕鞍去",
      "欲倩烟丝遮别路，垂杨那是相思树",
      "惆怅玉颜成间阻，何事东风，不作繁华主",
      "断带依然留乞句，斑骓一系无寻处"
    ],
    "rhythmic": "蝶恋花·眼底风光留不住",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "点滴芭蕉心欲碎，声声催忆当初",
      "欲眠还展旧时书",
      "鸳鸯小字，犹记手生疏",
      "倦眼乍低缃帙乱，重看一半模糊",
      "幽窗冷雨一灯孤",
      "料应情尽，还道有情无"
    ],
    "rhythmic": "临江仙·点滴芭蕉心欲碎",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "倚柳题笺，当花侧帽，赏心应比驱驰好",
      "错教双鬓受东风，看吹绿影成丝早",
      "金殿寒鸦，玉阶春草，就中冷暖和谁道",
      "小楼明月镇长闲，人生何事缁尘老",
      " "
    ],
    "rhythmic": "踏莎行·倚柳题笺",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "谁复留君住",
      "叹人生、几翻离合，便成迟暮",
      "最忆西窗同剪烛，却话家山夜雨",
      "不道只、暂时相聚",
      "衮衮长江萧萧木，送遥天、白雁哀鸣去",
      "黄叶下，秋如许",
      "曰归因甚添愁绪",
      "料强似、冷烟寒月，栖迟梵宇",
      "一事伤心君落魄，两鬓飘萧未遇",
      "有解忆、长安儿女",
      "裘敝入门空太息，信古来、才命真相负",
      "身世恨，共谁语？"
    ],
    "rhythmic": "金缕曲·姜西溟言别赋此赠之",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "何事添凄咽",
      "但由他、天公簸弄，莫教磨涅",
      "失意每多如意少，终古几人称屈",
      "须知道、福因才折",
      "独卧藜床看北斗，背高城、玉笛吹成血",
      "听谯鼓，二更彻",
      "丈夫未肯因人热，且乘闲、五湖料理，扁舟一叶",
      "泪似秋霖挥不尽，洒向野田黄蝶",
      "须不羡、承明班列",
      "马迹车尘忙未了，任西风吹冷长安月",
      "又萧寺，花如雪"
    ],
    "rhythmic": "金缕曲·慰西溟",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "谁道阴山行路难",
      "风毛雨血万人欢",
      "松梢露点沾鹰绁，芦叶溪深没马鞍",
      "依树歇，映林看",
      "黄羊高宴簇金盘",
      "萧萧一夕霜风紧，却拥貂裘怨早寒"
    ],
    "rhythmic": "于中好·谁道阴山行路难",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "风淅淅，雨纤纤",
      "难怪春愁细细添",
      "记不分明疑是梦，梦来还隔一重帘",
      " "
    ],
    "rhythmic": "赤枣子·风淅淅",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "欲寄愁心朔雁边，西风浊酒惨离颜",
      "黄花时节碧云天",
      "古戍烽烟迷斥堠，夕阳村落解鞍鞯",
      "不知征战几人还"
    ],
    "rhythmic": "浣溪沙·欲寄愁心朔雁边",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "古木向人秋，惊蓬掠鬓稠",
      "是重阳、何处堪愁",
      "记得当年惆怅事，正风雨，下南楼",
      "断梦几能留，香魂一哭休",
      "怪凉蝉、空满衾裯",
      "霜落乌啼浑不睡，偏想出，旧风流"
    ],
    "rhythmic": "南楼令·塞外重九",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "雨歇梧桐泪乍收，遣怀翻自忆从头",
      "摘花销恨旧风流",
      "帘影碧桃人已去，屧痕苍藓径空留",
      "两眉何处月如钩"
    ],
    "rhythmic": "浣溪沙·雨歇梧桐泪乍收",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "十里湖光载酒游，青帘低映白苹洲",
      "西风听彻采菱讴",
      "沙岸有时双袖拥，画船何处一竿收",
      "归来无语晚妆楼"
    ],
    "rhythmic": "浣溪沙·十里湖光载酒游",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "记绾长条欲别难",
      "盈盈自此隔银湾",
      "便无风雪也摧残",
      "青雀几时裁锦字，玉虫连夜翦春旙",
      "不禁辛苦况相关"
    ],
    "rhythmic": "浣溪沙·记绾长条欲别难",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "酒醒香销愁不胜，如何更向落花行",
      "去年高摘斗径盈，夜雨几番销瘦了，繁华如梦总无凭",
      "人间何处问多情"
    ],
    "rhythmic": "浣溪沙·酒醒香销愁不胜",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "辛苦最怜天上月，一夕如环，夕夕都成玦",
      "若似月轮终皎洁，不辞冰雪为卿热",
      "无那尘缘容易绝，燕子依然，软踏帘钩说",
      "唱罢秋坟愁未歇，春丛认取双栖蝶"
    ],
    "rhythmic": "蝶恋花·辛苦最怜天上月",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "那能寂寞芳菲节，欲话生平",
      "夜已三更",
      "一阕悲歌泪暗零",
      "须知秋叶春花促，点鬓星星",
      "遇酒须倾，莫问千秋万岁名"
    ],
    "rhythmic": "采桑子·那能寂寞芳菲节",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "小构园林寂不哗，疏篱曲径仿山家",
      "昼长吟罢风流子，忽听楸枰响碧纱",
      "添竹石，伴烟霞",
      "拟凭樽酒慰年华",
      "休嗟髀里今生肉，努力春来自种花",
      " "
    ],
    "rhythmic": "于中好·小构园林寂不哗",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "山色江声共寂寥，十三陵树晚萧萧",
      "中原事业如江左，芳草何须怨六朝"
    ],
    "rhythmic": "秣陵怀古",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "三眠未歇，乍到秋时节",
      "一树料阳蝉更咽，曾绾灞陵离别",
      "絮己为萍风卷叶，空凄切",
      "长条莫轻折，苏小恨，倩他说",
      "尽飘零、游冶章台客",
      "红板桥空，湔裙人去，依旧晓风残月"
    ],
    "rhythmic": "淡黄柳·咏柳",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "燕归花谢，早因循、又过清明",
      "是一般风景，两样心情",
      "犹记碧桃影里、誓三生",
      "乌丝阑纸娇红篆，历历春星",
      "道休孤密约，鉴取深盟",
      "语罢一丝香露、湿银屏",
      " "
    ],
    "rhythmic": "红窗月·燕归花谢",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "十八年来堕世间，吹花嚼蕊弄冰弦",
      "多情情寄阿谁边",
      "紫玉钗斜灯影背，红绵粉冷枕函偏",
      "相看好处却无言"
    ],
    "rhythmic": "浣溪沙·十八年来堕世间",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "已惯天涯莫浪愁，寒云衰草渐成秋",
      "漫因睡起又登楼",
      "伴我萧萧惟代马，笑人寂寂有牵牛，劳人只合一生休"
    ],
    "rhythmic": "浣溪沙·已惯天涯莫浪愁",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "燕垒空梁画壁寒，诸天花雨散幽关",
      "篆香清梵有无间",
      "蛱蝶乍从帘影度，樱桃半是鸟街残",
      "此时相对一忘言"
    ],
    "rhythmic": "浣溪沙·燕垒空梁画壁寒",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "手写香台金字经，惟愿结来生",
      "莲花漏转，杨枝露滴，想鉴微诚",
      "欲知奉倩神伤极，凭诉与秋擎",
      "西风不管，一池萍水，几点荷灯"
    ],
    "rhythmic": "眼儿媚·中元夜有感",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "为春憔悴留春住，那禁半霎催归雨",
      "深巷卖樱桃，雨余红更娇",
      "黄昏清泪阁，忍便花飘泊",
      "消得一声莺，东风三月情"
    ],
    "rhythmic": "菩萨蛮·为春憔悴留春住",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "枕函香，花径漏",
      "依约相逢，絮语黄昏后",
      "时节薄寒人病酒，刬地梨花，彻夜东风瘦",
      "掩银屏，垂翠袖",
      "何处吹箫，脉脉情微逗",
      "肠断月明红豆蔻，月似当时，人似当时否"
    ],
    "rhythmic": "鬓云松令·枕函香",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "初八月，半镜上青霄",
      "斜倚画阑娇不语，暗移梅影过红桥，裙带北风飘"
    ],
    "rhythmic": "望江南·咏弦月",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "今古河山无定据",
      "画角声中，牧马频来去",
      "满目荒凉谁可语",
      "西风吹老丹枫树",
      "从前幽怨应无数",
      "铁马金戈，青冢黄昏路",
      "一往情深深几许",
      "深山夕照深秋雨"
    ],
    "rhythmic": "蝶恋花·出塞",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "知己一人谁是",
      "已矣",
      "赢得误他生",
      "有情终古似无情，别语悔分明",
      "莫道芳时易度，朝暮",
      "珍重好花天",
      "为伊指点再来缘，疏雨洗遗钿"
    ],
    "rhythmic": "荷叶杯·知己一人谁是",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "泪咽却无声",
      "只向从前悔薄情，凭仗丹青重省识",
      "盈盈",
      "一片伤心画不成",
      "别语忒分明",
      "午夜鹣鹣梦早醒",
      "卿自早醒侬自梦，更更",
      "泣尽风檐夜雨铃"
    ],
    "rhythmic": "南乡子·为亡妇题照",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "藕风轻，莲露冷，断虹收，正红窗、初上帘钩",
      "田田翠盖，趁斜阳鱼浪香浮",
      "此时画阁垂杨岸，睡起梳头",
      "旧游踪，招提路，重到处，满离忧",
      "想芙蓉湖上悠悠",
      "红衣狼藉，卧看少妾荡兰舟",
      "午风吹断江南梦，梦里菱讴"
    ],
    "rhythmic": "金人捧露盘·净业寺观莲有怀荪友",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "春云吹散湘帘雨，絮黏蝴蝶飞还住",
      "人在玉楼中，楼高四面风",
      "柳烟丝一把，暝色笼鸳瓦",
      "休近小阑干，夕阳无限山"
    ],
    "rhythmic": "菩萨蛮·春云吹散湘帘雨",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "古戍饥乌集，荒城野雉飞",
      "何年劫火剩残灰，试看英雄碧血，满龙堆",
      "玉帐空分垒，金笳已罢吹",
      "东风回首尽成非，不道兴亡命也，岂人为"
    ],
    "rhythmic": "南歌子·古戍",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "银床淅沥青梧老，屧粉秋蛩扫",
      "采香行处蹙连钱，拾得翠翘何恨不能言",
      "回廊一寸相思地，落月成孤倚",
      "背灯和月就花阴，已是十年踪迹十年心"
    ],
    "rhythmic": "虞美人·银床淅沥青梧老",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "心灰尽、有发未全僧",
      "风雨消磨生死别，似曾相识只孤檠，情在不能醒",
      "摇落后，清吹那堪听",
      "淅沥暗飘金井叶，乍闻风定又钟声，薄福荐倾城"
    ],
    "rhythmic": "忆江南·宿双林禅院有感",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "无情野火，趁西风烧遍、天涯芳草",
      "榆塞重来冰雪里，冷入鬓丝吹老",
      "牧马长嘶，征笳乱动，并入愁怀抱",
      "定知今夕，庾郎瘦损多少",
      "便是脑满肠肥，尚难消受，此荒烟落照",
      "何况文园憔悴后，非复酒垆风调",
      "回乐峰寒，受降城远，梦向家山绕",
      "茫茫百感，凭高唯有清啸"
    ],
    "rhythmic": "百字令·宿汉儿村",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "过尽遥山如画",
      " 短衣匹马",
      " 萧萧落木不胜秋， 莫回首、 斜阳下",
      "别是柔肠萦挂",
      " 待归才罢",
      " 却愁拥髻向灯前， 说不尽、 离人话"
    ],
    "rhythmic": "一络索·过尽遥山如画",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "风鬟雨鬓，偏是来无准",
      "倦倚玉兰看月晕，容易语低香近",
      "软风吹遍窗纱，心期便隔天涯",
      "从此伤春伤别，黄昏只对梨花"
    ],
    "rhythmic": "清平乐·风鬟雨鬓",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "青陵蝶梦，倒挂怜么凤",
      "退粉收香情一种，栖傍玉钗偷共",
      "愔愔镜阁飞蛾，谁传锦字秋河",
      "莲子依然隐雾，菱花暗惜横波"
    ],
    "rhythmic": "清平乐·青陵蝶梦",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "麝烟深漾",
      "人拥缑笙氅",
      "新恨暗随新月长",
      "不辨眉尖心上",
      "六花斜扑疏帘",
      "地衣红锦轻沾",
      "记取暖香如梦，耐他一晌寒岩"
    ],
    "rhythmic": "清平乐·添烟深漾",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "角声哀咽，襆被驮残月",
      "过去华年如电掣，禁得番番离别",
      "一鞭冲破黄埃乱山影里徘徊",
      "蓦忆去年今日，十三陵下归来"
    ],
    "rhythmic": "清平乐·角声哀咽",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "参横月落，客绪从谁托",
      "望里家山云漠漠，似有红楼一角",
      "不如意事年年，消磨绝塞风烟",
      "输与五陵公子，此时梦绕花前"
    ],
    "rhythmic": "清平乐·参横月落",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "梦里蘼芜青一剪，玉郎经岁音书远",
      "暗钟明月不归来，梁上燕，轻罗扇",
      "好风又落桃花片"
    ],
    "rhythmic": "天仙子·梦里藻芜青一剪",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "好在软绡红泪积，漏痕斜罥菱丝碧",
      "古钗封寄玉关秋，天咫尺，人南北，",
      "不信鸳鸯头不白"
    ],
    "rhythmic": "天仙子·天咫尺",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "水浴凉蟾风入袂，鱼鳞蹙损金波碎",
      "好天良夜酒盈尊，心自醉，愁难睡",
      "西风月落城乌起"
    ],
    "rhythmic": "天仙子·渌水亭秋夜",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "落花如梦凄迷，麝烟微，又是夕阳潜下小楼西",
      "愁无限，消瘦尽，有谁知",
      "闲教玉笼鹦鹉念郎诗"
    ],
    "rhythmic": "相见欢·落花如梦凄迷",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "深禁好春谁惜，薄暮瑶阶伫立",
      "别院管弦声，不分明",
      "又是梨花欲谢，绣被春寒今夜",
      "寂寞锁朱门，梦承恩"
    ],
    "rhythmic": "昭君怨·深禁好春谁惜",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "藕荡桥边埋钓筒，苎萝西去五湖东",
      "笔床茶灶太从容",
      "况有短墙银杏雨，更兼高阁玉兰风",
      "画眉闲了画芙蓉"
    ],
    "rhythmic": "浣溪沙·藕荡桥边埋钓筒",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "身向云山那畔行，北风吹断马嘶声",
      "深秋远塞若为情",
      "一抹晚烟荒戍垒，半竿斜日旧关城",
      "古今幽恨几时平"
    ],
    "rhythmic": "浣溪沙·身向云山那畔行",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "桦屋鱼衣柳作城，蛟龙鳞动浪花腥，飞扬应逐海东青",
      "犹记当年军垒迹，不知何处梵钟声，莫将兴废话分明"
    ],
    "rhythmic": "浣溪沙·桦屋鱼衣柳作城",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "雾窗寒对遥天暮，暮天遥对寒窗雾",
      "花落正啼鸦，鸦啼正落花",
      "袖罗垂影瘦，瘦影垂罗袖",
      "风翦一丝红，红丝一翦风"
    ],
    "rhythmic": "菩萨蛮·回文",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "阑风伏雨催寒食，樱桃一夜花狼藉",
      "刚与病相宜，锁窗薰绣衣",
      "画眉烦女伴，央及流莺唤",
      "半晌试开奁，娇多直自嫌"
    ],
    "rhythmic": "菩萨蛮·阑风伏雨催寒食",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "白日惊飚冬已半，解鞍正值昏鸦乱",
      "冰合大河流，茫茫一片愁",
      "烧痕空极望，鼓角高城上",
      "明日近长安，客心愁未阑"
    ],
    "rhythmic": "菩萨蛮·白日惊飚冬已半",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "萧萧几叶风兼雨，离人偏识长更苦",
      "欹枕数秋天，蟾蜍下早弦",
      "夜寒惊被薄，泪与灯花落",
      "无处不伤心，轻尘在玉琴"
    ],
    "rhythmic": "菩萨蛮·萧萧几叶风兼雨",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "窗前桃蕊娇如倦，东风泪洗胭脂面",
      "人在小红楼，离情唱《石州》",
      "夜来双燕宿，灯背屏腰绿",
      "香尽雨阑珊，薄衾寒不寒"
    ],
    "rhythmic": "菩萨蛮·窗前桃蕊娇如倦",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "雾窗寒对遥天暮，暮天遥对寒窗雾",
      "花落正啼鸦，鸦啼正落花",
      "袖罗垂影瘦，瘦影垂罗袖",
      "风翦一丝红，红丝一翦风"
    ],
    "rhythmic": "菩萨蛮·雾窗寒对遥天暮",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "飘蓬只逐惊飚转，行人过尽烟光远",
      "立马认河流，茂陵风雨秋",
      "寂寥行殿锁，梵呗琉璃火",
      "塞雁与宫鸦，山深日易斜"
    ],
    "rhythmic": "菩萨蛮·飘蓬只逐惊飚转",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "晓寒瘦著西南月，丁丁漏箭余香咽",
      "春已十分宜，东风无是非",
      "蜀魂羞顾影，玉照斜红冷",
      "谁唱《后庭花》，新年忆旧家"
    ],
    "rhythmic": "菩萨蛮·为陈其年题照",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "催花未歇花奴鼓，酒醒已见残红舞",
      "不忍覆余觞，临风泪数行",
      "粉香看又别，空剩当时月",
      "月也异当时，凄清照鬓丝"
    ],
    "rhythmic": "菩萨蛮·催花未歇花奴鼓",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "车尘马迹纷如织，羡君筑处真幽僻",
      "柿叶一林红，萧萧四面风",
      "功名应看镜，明月秋河影",
      "安得此山间，与君高卧闲"
    ],
    "rhythmic": "菩萨蛮·过张见阳山居，赋赠",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "玉绳斜转疑清晓，凄凄月白渔阳道",
      "星影漾寒沙，微茫织浪花",
      "金笳鸣故垒，唤起人难睡",
      "无数紫鸳鸯，共嫌今夜凉"
    ],
    "rhythmic": "菩萨蛮·玉绳斜转疑清晓",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "惜春春去惊新燠，粉融轻汗红绵扑",
      "妆罢只思眠，江南四月天",
      "绿阴帘半揭，此景清幽绝",
      "行度竹林风，单衫杏子红"
    ],
    "rhythmic": "菩萨蛮·惜春春去惊新燠",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "知君此际情萧索，黄芦苦竹孤舟泊",
      "烟白酒旗青，水村鱼市晴",
      "柁楼今夕梦，脉脉春寒送",
      "直过画眉桥，钱塘江上潮"
    ],
    "rhythmic": "菩萨蛮·寄梁汾苕中",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "乌丝画作回纹纸，香煤暗蚀藏头字",
      "筝雁十三双，输他作一行",
      "相看仍似客，但道休相忆",
      "索性不还家，落残红杏花"
    ],
    "rhythmic": "菩萨蛮·乌丝画作回纹纸",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "榛荆满眼山城路，征鸿不为愁人住",
      "何处是长安，湿云吹雨寒",
      "丝丝心欲碎，应是悲秋泪",
      "泪向客中多，归时又奈何"
    ],
    "rhythmic": "菩萨蛮·榛荆满眼山城路",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "隔花才歇廉纤雨，一声弹指混无语",
      "梁燕自双归，长条脉脉垂",
      "小屏山色远，妆薄铅华浅",
      "独自立瑶阶，透寒金缕鞋"
    ],
    "rhythmic": "菩萨蛮·隔花才歇廉纤雨",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "山城夜半催金柝，酒醒孤馆灯花落",
      "窗白一声鸡，枕函闻马嘶",
      "门前乌桕树，霜月迷行处",
      "遥忆独眠人，早寒惊梦频"
    ],
    "rhythmic": "菩萨蛮·山城夜半催金柝",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "曲阑深处重相见，匀泪偎人颤",
      "凄凉别后两应同，最是不胜清怨月明中",
      "半生已分孤眠过，山枕檀痕涴",
      "忆来何事最销魂，第一折枝花样画罗裙"
    ],
    "rhythmic": "虞美人·曲阑深处重相见",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "荒鸡再咽天难晓，星榆落尽秋将老",
      "毡幕绕牛羊，敲冰饮酪浆",
      "山程兼水宿，漏点清钲续",
      "正是梦回时，拥衾无限思"
    ],
    "rhythmic": "菩萨蛮·荒鸡再咽天难晓",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "砑笺银粉残煤画，画煤残粉银笺砑",
      "清夜一灯明，明灯一夜清",
      "片花惊宿燕，燕宿惊花片",
      "亲自梦归人，人归梦自亲"
    ],
    "rhythmic": "菩萨蛮·砑笺银粉残煤画",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "新寒中酒敲窗雨，残香细袅秋情绪",
      "才道莫伤神，青衫湿一痕",
      "无聊成独卧，弹指韶光过",
      "记得别伊时，桃花柳万丝"
    ],
    "rhythmic": "菩萨蛮·新寒中酒敲窗雨",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "一重山，两重山，山远天高烟水寒，相思枫叶丹",
      "菊花开，菊花残，塞雁高飞人未还，一帘风月闲"
    ],
    "rhythmic": "长相思·一重山",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "娇软不胜垂，瘦怯那禁舞",
      "多事年年二月风，翦出鹅黄缕",
      "一种可怜生，落日和烟雨",
      "苏小门前长短条，即渐迷行处"
    ],
    "rhythmic": "卜算子·新柳",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "嫩烟分染鹅儿柳，一样风丝",
      "似整如欹，才着春寒瘦不支",
      "凉侵晓梦轻蝉腻，约略红肥",
      "不惜葳蕤，碾取名香作地衣"
    ],
    "rhythmic": "采桑子·咏春雨",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "桃花羞作无情死，感激东风，吹落娇红，飞入窗间伴懊侬",
      "谁怜辛苦东阳瘦，也为春慵，不及芙蓉，一片幽情冷处浓"
    ],
    "rhythmic": "采桑子·桃花羞作无情死",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "春情只到梨花薄，片片催零落",
      "夕阳何事近黄昏，不道人间犹有未招魂",
      "银笺别梦当时句，密绾同心苣",
      "为伊判作梦中人，索向画图清夜唤真真"
    ],
    "rhythmic": "虞美人·春情只到梨花薄",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "黄昏又听城头角，病起心情恶",
      "药炉初沸短檠青，无那残香半缕恼多情",
      "多情自古原多病，清镜怜清影",
      "一声弹指泪如丝，央及东风休遣玉人知"
    ],
    "rhythmic": "虞美人·黄昏又听城头角",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "此恨何时已",
      "滴空阶、寒更雨歇，葬花天气",
      "三载悠悠魂梦杳，是梦久应醒矣",
      "料也觉、人间无味",
      "不及夜台尘土隔，冷清清、一片埋愁地",
      "钗钿约，竟抛弃",
      "重泉若有双鱼寄",
      "好知他、年来苦乐，与谁相倚",
      "我自中宵成转侧，忍听湘弦重理",
      "待结个、他生知己",
      "还怕两人俱薄命，再缘悭、剩月零风里",
      "清泪尽，纸灰起"
    ],
    "rhythmic": "金缕曲·亡妇忌日有感",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "愁痕满地无人省，露湿琅玕影",
      "闲阶小立倍荒凉",
      "还剩旧时月色在潇湘",
      "薄情转是多情累，曲曲柔肠碎",
      "红笺向壁字模糊，忆共灯前呵手为伊书"
    ],
    "rhythmic": "虞美人·秋夕信步",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "池上闲房碧树围，帘纹如彀上斜晖",
      "生憎飞絮吹难定，一出红窗便不归"
    ],
    "rhythmic": "柳枝词",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "欹角枕，掩红窗",
      "梦到江南，伊家博山沉水香",
      "湔裙归晚坐思量",
      "轻烟笼浅黛，月茫茫"
    ],
    "rhythmic": "遐方怨·欹角枕",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "肯把离情容易看，要从容易见艰难",
      "难抛往事一般般",
      "今夜灯前形共影，枕函虚置翠衾单",
      "更无人与共春寒"
    ],
    "rhythmic": "浣溪沙·肯把离情容易看",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "重来丁酒，折尽风前柳",
      "若问看花情绪，似当日，怎能够",
      "休为西风瘦，痛饮频搔首",
      "自古青蝇白璧，天已早安排就"
    ],
    "rhythmic": "霜天晓角·重来丁酒",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "黄云紫塞三千里，女墙西畔啼乌起",
      "落日万山寒，萧萧猎马还",
      "笳声听不得，入夜空城黑",
      "秋梦不归家，残灯落碎花"
    ],
    "rhythmic": "菩萨蛮·黄云紫塞三千里",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "烛花摇影，冷透疏衾刚欲醒",
      "待不思量，不许孤眠不断肠",
      "茫茫碧落，天上人间情一诺",
      "银汉难通，稳耐风波愿始从"
    ],
    "rhythmic": "减字木兰花·烛花摇影",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "从教铁石，每见花开成惜惜",
      "泪点难消，滴损苍烟玉一条",
      "怜伊大冷，添个纸窗疏竹影",
      "记取相思，环佩归来月上时"
    ],
    "rhythmic": "减字木兰花·从教铁石",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "明月多情应笑我，笑我如今",
      "辜负春心，独自闲行独自吟",
      "近来怕说当时事，结遍兰襟",
      "月浅灯深，梦里云归何处寻"
    ],
    "rhythmic": "采桑子·明月多情应笑我",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "巂周声里严关峙，匹马登登，乱踏黄尘",
      "听报邮签第几程",
      "行人莫话前朝事，风雨诸陵，寂寞鱼灯",
      "天寿山头冷月横"
    ],
    "rhythmic": "采桑子·巂周声里严关峙",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "土花曾染湘娥黛，铅泪难消",
      "清韵谁敲，不是犀椎是凤翘",
      "只应长伴端溪紫，割取秋潮",
      "鹦鹉偷教，方响前头见玉萧"
    ],
    "rhythmic": "采桑子·土花曾染湘娥黛",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "春浅，红怨，掩双环",
      "微雨花间，昼闲",
      "无言暗将红泪弹",
      "阑珊，香销轻梦还",
      "斜倚画屏思往事，皆不是，空作相思字",
      "记当时垂柳丝，花枝，满庭蝴蝶儿"
    ],
    "rhythmic": "河传·春浅",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "马上吟成促渡江，分明闲气属闺房",
      "生憎久闭金铺暗，花冷回心玉一床",
      "添哽咽，足凄凉",
      "谁教生得满身香",
      "只今西海年年月，犹为萧家照断肠"
    ],
    "rhythmic": "于中好·咏史",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "隔花才歇帘纤雨，一声弹指浑无语",
      "梁燕自双归，长条脉脉垂",
      "小屏山色远，妆薄铅华浅",
      "独自立瑶阶，透寒金缕鞋"
    ],
    "rhythmic": "菩萨蛮·隔花才歇帘纤雨",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "何处几叶萧萧雨",
      "湿尽檐花，花底人无语",
      "掩屏山，玉炉寒",
      "谁见两眉愁聚倚阑干"
    ],
    "rhythmic": "玉连环影",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "闲亭照白日，一室罗古今",
      "偶焉此栖迟，抱膝悠然吟",
      "吟罢有余适，散瞩复披襟",
      "时开玉怀卷，或弹珠柱琴",
      "檐树吐新花，枝头语珍禽",
      "花发饶冶色，禽鸣多姣音",
      "色冶眩春目，音姣伤春心",
      "夕阳下虞渊，寂莫还空林",
      "清光复相照，片月西山岭",
      "东园桃李姿，是妾嫁君时",
      "燕婉为夫妇，相爱不相离",
      "良人忽远征，妾独守空帏",
      "忧来恒自叹，冀死魂追随",
      "又念妾死时，谁制万里衣",
      "幸有双鲤鱼，拟为寄君辞",
      "终日不成章，含泪自封题",
      "君若得鲤鱼，剖鱼开素书",
      "但看行中字，一一与泪俱"
    ],
    "rhythmic": "茅斋",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "红楼高耸碧池深，荷芰生凉豁远襟",
      "湖色静涵孤刹影，花香暗入定僧心",
      "经翻佛藏研朱荚，地赐朝家布紫金",
      "下马长堤一吟望，梵钟杂送海潮音"
    ],
    "rhythmic": "净业寺",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "客中愁损催寒夕，夕寒催损愁中客",
      "门掩月黄昏，昏黄月掩门",
      "翠衾孤拥醉，醉拥孤衾翠",
      "醒莫更多情，情多更莫醒"
    ],
    "rhythmic": "菩萨蛮·客中愁损催寒夕",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "戚戚复戚戚，高楼月如雪",
      "二八正婵娟，月明翡翠钿",
      "由来工织锦，生小倚朱弦",
      "朱弦岂解愁，素手似云浮",
      "一声落天上，闻者皆泪流",
      "别郎已经年，望郎出楼前",
      "青天如海水，碧月如珠圆",
      "月圆以复缺，不见长安客",
      "古道白于霜，沙灭行人迹",
      "月出光在天，月高光在地",
      "何当同心人，两两不相弃"
    ],
    "rhythmic": "高楼望月",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "御天来凤辇，浴日启龙池",
      "野迥纡皇览，春浓值圣时",
      "落花萦彩仗，初柳拂朱旗",
      "行漏三辰拥，停銮万象随",
      "瑞征泉是醴，喜溢沼生芝",
      "特许观灵液，相将涉禁墀"
    ],
    "rhythmic": "扈驾马兰峪赐观温泉恭纪十韵",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "高云媚春日，坐觉鱼鸟亲",
      "可怜暮春候，病中别故人",
      "莺啼花乱落，风吹成锦茵",
      "君去一何速，到家垂柳新",
      "芙蓉湖上月，照君垂长纶"
    ],
    "rhythmic": "拟古·高云媚春日",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "分弓列戟四门开，游豫长陪万乘来",
      "七十二桥天汉上，彩虹飞下晾鹰台"
    ],
    "rhythmic": "南海子·分弓列戟四门开",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "霸山重镇奠神京，鸾辂春游淑景明",
      "万呱银涛冲古岸，四围玉甃护严城",
      "花乘暖日迎来骑，柳带新膏绾去旌",
      "八寨雄图今更固，行随赏乐胜蓬瀛"
    ],
    "rhythmic": "扈跸霸州",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "木落江已空，清辉澹鸥鹭",
      "不见系缆石，寒潮没瓜步",
      "帆移清枫林，人归白沙渡",
      "似有山猿啼，窈然潇湘暮"
    ],
    "rhythmic": "江行",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "酒醒池塘耿不眠，帐纹漠漠隔轻烟",
      "溪风到竹初疑雨，秋月如弓渐满弦",
      "残梦远经吹角戍，明河长亘衣天",
      "哀蛩饯晓浑多事，也似严更古驿边"
    ],
    "rhythmic": "中元前一夕枕上偶成",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "朔风吹古柳，时序忽代续",
      "庭草萎已尽，顾视白日速",
      "吾本落拓人，无为自拘束",
      "倜傥寄天地，樊笼非所欲",
      "嗟载华亭鹤，荣名反以辱",
      "有客叹二毛，操觚序金谷",
      "酒空人尽去，聚散何局促",
      "揽衣起长歌，明月皎如玉"
    ],
    "rhythmic": "",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "拔地蛟龙宅，当关虎豹城",
      "山连长白秀，江入混同清",
      "庙社灵风肃，豪强右族更",
      "明明开创业，休拟作陪京"
    ],
    "rhythmic": "盛京",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "是处垣篱防绝塞，角端西来画疆界",
      "汉使今行虎落中，秦城合筑龙荒外",
      "龙荒虎落两依然，护得当时饮马泉",
      "若使春风知别苦，不应吹到柳条边"
    ],
    "rhythmic": "柳条边",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "红桥夹岸柳平分，雉兔年年不掩群",
      "飞放何须烦海户，郊南新置羽林军"
    ],
    "rhythmic": "南海子·红桥夹岸柳平分",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "乱山入戟拥孤城，一线人争鸟道行",
      "地险东西分障塞，云开南北望神京",
      "新图已入三关志，往事休论十路兵",
      "都护近来长不调，年年烽火报生平"
    ],
    "rhythmic": "古北口",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "芙蓉殿俯御河寒，残月西风并马看",
      "十里松杉清绝处，不知晓雪在西山"
    ],
    "rhythmic": "玉泉",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "地涌西山脉，名标禁御泉",
      "百层飞作雨，万顷汇成渊",
      "润下终归海，源高却自天",
      "萦烟来树杪，带雪落云边",
      "隐见瑶光曳，琤苁佩响传",
      "红栋桥宛转，乌榜棹洄沿",
      "蛟龙蟠翠岛，雁鹜起琼田",
      "镜面晶荧合，珠痕荡漾圆",
      "翠流初放荇，娇拥半开莲",
      "睿赏悬孤鉴，馀波溢九璇",
      "那居真有庆，鱼藻在诗篇"
    ],
    "rhythmic": "玉泉十二韵",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "六龙初驻浴蓝天，碧瓦朱旗共一川",
      "润逼仙桃红自舞，醉酣人柳绿犹眠",
      "吹成暖律回燕谷，散作薰风入舜弦",
      "最是垂衣深圣德，不须词笔颂甘泉"
    ],
    "rhythmic": "汤泉应制·六龙初驻浴蓝天",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "边月无端照别离，故园何处寄相思",
      "西风不解征人语，一夕萧萧满大旗"
    ],
    "rhythmic": "记征人语",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "清时礼乐萃朝端，次第郊原引玉銮",
      "河岳千年归带砾，寝园三月拜衣冠",
      "便从畿甸亲民隐，更启神泉示从官",
      "非独炎灵钟坎德，恩波深处不知寒"
    ],
    "rhythmic": "汤泉应制·清时礼乐萃朝端",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "鱼鳞雁齿镜中开，溅沫为霖遍九垓",
      "不用劫灰求仿佛，便从天汉象昭回",
      "桑坛法驾乘春转，鹤禁仙镳问寝来",
      "遥祝海隅同帝泽，年年长听属车雷"
    ],
    "rhythmic": "汤泉应制·鱼鳞雁齿镜中开",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "渔师临广泽，侍从俯清澜",
      "瑞入王舟好，仁知圣网宽",
      "拨鳞飞白雪，行鲙缕金盘",
      "在藻同周宴，时容万姓看"
    ],
    "rhythmic": "雄县观鱼",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "春色凤城来，寒梅逼岁开",
      "条风初入树，缥雪渐侵苔",
      "粉逐莺衣散，香黏蝶翅回",
      "陇头人未返，急管莫频催"
    ],
    "rhythmic": "梅花落",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "见说斋坦闭，前朝大乙祠",
      "莺边花树树，燕外柳丝丝",
      "宫御人稀少，词臣例许窥",
      "今朝陪豹尾，新长万年枝"
    ],
    "rhythmic": "蕉园",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "平原草枯矣，重阳后，黄叶树骚骚",
      "记玉勒青丝，落花时节，曾逢拾翠，忽听吹箫",
      "今来是、烧痕残碧尽，霜影乱红凋",
      "秋水映空，寒烟如织，皂雕飞处，天惨云高",
      "人生须行乐，君知否。容易两鬓萧萧",
      "自与东君作别，刬地无聊",
      "算功名何许，此身博得",
      "短衣射虎，沽酒西郊。",
      "便向夕阳影里，倚马挥毫"
    ],
    "rhythmic": "风流子·秋郊射猎",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "凤翥龙蟠势作环，浮青不断太行山",
      "九重殿阁葱茏里，一气风云吐纳间",
      "熊虎自当驰道伏，蛟螭长棒御书闲",
      "黄图此日论形胜，惭愧频叨侍从班"
    ],
    "rhythmic": "扈驾西山",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "望里蓬瀛近，行来阆苑齐",
      "晴霞开碧沼，落月隐金堤",
      "叶密莺先觉，花繁径不迷",
      "笙歌回辇处，长在凤城西"
    ],
    "rhythmic": "入直西苑",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "龙盘凤翥气佳哉，东指斋宫玉辇来",
      "影入松楸仙仗远，香升俎豆晓云开",
      "盛仪备处千官肃，神贶乘时万马回",
      "豹尾叨陪须献颂，小臣惭愧展微才"
    ],
    "rhythmic": "兴京陪祭福陵",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "身向咸池榜末光，三危露暖不成霜",
      "金铺照日初涵影，玉求生烟别作香",
      "地接蓬莱通御气，波翻豆蔻散朝凉",
      "微臣幸属赓歌日，愿借如川献寿觞"
    ],
    "rhythmic": "汤泉应制·身向咸池榜末光",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "春花春月年年客，怜春又怕春离别",
      "只为晓风愁，催花扑玉钩",
      "娟娟双蛱蝶，宛转飞花侧",
      "花底一声歌，疼花花奈何"
    ],
    "rhythmic": "菩萨蛮·春花春月年年客",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "岧峣铁凤锁琳宫，亲侍銮舆度碧空",
      "圣主岂因崇象教，宸游直自接鸿蒙",
      "远山雪有一峰白，别浦枫余几树红",
      "天意不教常肃杀，伫看宇宙遍春风"
    ],
    "rhythmic": "拟冬日景忠山应制·岧峣铁凤锁琳宫",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "雪里瑶华岛，云端白玉京",
      "削成千仞势，高出九重城",
      "绣陌回环绕，红楼宛转迎",
      "近天多雨露，草木每先荣"
    ],
    "rhythmic": "景山",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "美人临残月，无言若有思",
      "含颦但斜睇，吁嗟怜者谁",
      "予本多情人，寸心聊自持",
      "浩歌幽兰曲，援琴终不怡",
      "私恨托远梦，初日照帘帏"
    ],
    "rhythmic": "拟古·美人临残月",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "予生未三十，忧愁居其半",
      "心事如落花，春风吹已断",
      "行当适远道，作记殊汗漫",
      "寒食青草多，薄暮烟冥冥",
      "山桃一夜红，茵箔随飘零",
      "愿餐玉红草，一醉不复醒"
    ],
    "rhythmic": "拟古·予生未三十",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "白檀山下水声秋，地踞潮河最上流",
      "日暮行人寻堠馆，凉砧一片古檀州"
    ],
    "rhythmic": "密云",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "连理无分影，同心岂独芳",
      "傍檐巢翡翠，临水宿鸳鸯",
      "叶叶含春思，枝枝向画廊",
      "君情若比树，妾意复何伤",
      "陌上谁攀折，闺中思复侵",
      "眼凝清露重，眉敛翠烟深",
      "羌笛临风曲，悲笳出塞音",
      "纵垂千万缕，那系别离心"
    ],
    "rhythmic": "芳树",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "雄关阻塞戴灵鳌，控制卢龙胜百牢",
      "山界万重横翠黛，海当三面涌银涛",
      "哀笳带月传声切，早雁迎秋度影高",
      "旧是六师开险处，待陪巡幸扈星旌"
    ],
    "rhythmic": "拟冬日景忠山应制·雄关阻塞戴灵鳌",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "一片亭亭空凝伫",
      "趁西风霓裳偏舞",
      "白鸟惊飞，菰蒲叶乱，断续浣纱人语",
      "丹碧驳残秋夜雨",
      "风吹去采菱越女",
      "辘轳声断，昏鸦欲起，多少博山情绪"
    ],
    "rhythmic": "明月棹孤舟·海淀",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "相风微动九门开，南陌离宫万柳栽",
      "草色横粘下马泊，水光平占晾鹰台",
      "锦鞯欲射波间去，玉辇疑从岛上回",
      "自是软红惊十丈，天教到此洗尘埃"
    ],
    "rhythmic": "南海子·相风微动九门开",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "团团望舒月，皓皓冰蚕绢",
      "欲却炎天暑，比月裁成扇",
      "望舒圆易缺，金风换炎节",
      "风凉秋气寒，匣扇复谁看",
      "扇弃何足道，感妾伤怀抱",
      "对月泪如丝，君恩异旧时"
    ],
    "rhythmic": "班婕妤怨歌",
    "tags": [
      "纳兰性德诗集"
    ]
  },
  {
    "author": "纳兰性德",
    "paragraphs": [
      "伏雨朝寒悉不胜，那能还傍杏花行",
      "去年高摘斗轻盈",
      "漫惹炉烟双袖紫，空将酒晕一衫青",
      "人间何处问多情"
    ],
    "rhythmic": "浣溪沙·伏雨朝寒愁不胜",
    "tags": [
      "纳兰性德诗集"
    ]
  },
  {
    "author": "屈原",
    "paragraphs": [
      "帝高阳之苗裔兮，朕皇考曰伯庸。",
      "摄提贞于孟陬兮，惟庚寅吾以降。",
      "皇览揆余初度兮，肇锡余以嘉名：",
      "名余曰正则兮，字余曰灵均。",
      "纷吾既有此内美兮，又重之以修能。",
      "扈江离与辟芷兮，纫秋兰以为佩。",
      "汨余若将不及兮，恐年岁之不吾与。",
      "朝搴阰之木兰兮，夕揽洲之宿莽。",
      "日月忽其不淹兮，春与秋其代序。",
      "惟草木之零落兮，恐美人之迟暮。",
      "不抚壮而弃秽兮，何不改乎此度?",
      "乘骐骥以驰骋兮，来吾道夫先路！",
      "昔三后之纯粹兮，固众芳之所在。",
      "杂申椒与菌桂兮，岂惟纫夫蕙茝！",
      "彼尧、舜之耿介兮，既遵道而得路。",
      "何桀纣之猖披兮，夫惟捷径以窘步。",
      "惟夫党人之偷乐兮，路幽昧以险隘。",
      "岂余身之殚殃兮，恐皇舆之败绩！",
      "忽奔走以先后兮，及前王之踵武。",
      "荃不查余之中情兮，反信谗而齌怒。",
      "余固知謇謇之为患兮，忍而不能舍也。",
      "指九天以为正兮，夫惟灵修之故也。",
      "曰黄昏以为期兮，羌中道而改路！",
      "初既与余成言兮，后悔遁而有他。",
      "余既不难夫离别兮，伤灵修之数化。",
      "余既滋兰之九畹兮，又树蕙之百亩。",
      "畦留夷与揭车兮，杂杜衡与芳芷。",
      "冀枝叶之峻茂兮，愿俟时乎吾将刈。",
      "虽萎绝其亦何伤兮，哀众芳之芜秽。",
      "众皆竞进以贪婪兮，凭不厌乎求索。",
      "羌内恕己以量人兮，各兴心而嫉妒。",
      "忽驰骛以追逐兮，非余心之所急。",
      "老冉冉其将至兮，恐修名之不立。",
      "朝饮木兰之坠露兮，夕餐秋菊之落英。",
      "苟余情其信姱以练要兮，长顑颔亦何伤。",
      "掔木根以结茞兮，贯薜荔之落蕊。",
      "矫菌桂以纫蕙兮，索胡绳之纚纚。",
      "謇吾法夫前修兮，非世俗之所服。",
      "虽不周于今之人兮，愿依彭咸之遗则。",
      "长太息以掩涕兮，哀民生之多艰。",
      "余虽好修姱以鞿羁兮，謇朝谇而夕替。",
      "既替余以蕙纕兮，又申之以揽茝。",
      "亦余心之所善兮，虽九死其犹未悔。",
      "怨灵修之浩荡兮，终不察夫民心。",
      "众女嫉余之蛾眉兮，谣诼谓余以善淫。",
      "固时俗之工巧兮，偭规矩而改错。",
      "背绳墨以追曲兮，竞周容以为度。",
      "忳郁邑余侘傺兮，吾独穷困乎此时也。",
      "宁溘死以流亡兮，余不忍为此态也。",
      "鸷鸟之不群兮，自前世而固然。",
      "何方圜之能周兮，夫孰异道而相安？",
      "屈心而抑志兮，忍尤而攘诟。",
      "伏清白以死直兮，固前圣之所厚。",
      "悔相道之不察兮，延伫乎吾将反。",
      "回朕车以复路兮，及行迷之未远。",
      "步余马于兰皋兮，驰椒丘且焉止息。",
      "进不入以离尤兮，退将复修吾初服。",
      "制芰荷以为衣兮，集芙蓉以为裳。",
      "不吾知其亦已兮，苟余情其信芳。",
      "高余冠之岌岌兮，长余佩之陆离。",
      "芳与泽其杂糅兮，唯昭质其犹未亏。",
      "忽反顾以游目兮，将往观乎四荒。",
      "佩缤纷其繁饰兮，芳菲菲其弥章。",
      "民生各有所乐兮，余独好修以为常。",
      "虽体解吾犹未变兮，岂余心之可惩。",
      "女嬃之婵媛兮，申申其詈予，曰：",
      "鲧婞直以亡身兮，终然夭乎羽之野。",
      "汝何博謇而好修兮，纷独有此姱节？",
      "薋菉葹以盈室兮，判独离而不服。",
      "众不可户说兮，孰云察余之中情？",
      "世并举而好朋兮，夫何茕独而不予听？",
      "依前圣以节中兮，喟凭心而历兹。",
      "济沅、湘以南征兮，就重华而敶词：",
      "启《九辩》与《九歌》兮，夏康娱以自纵。",
      "不顾难以图后兮，五子用失乎家衖。",
      "羿淫游以佚畋兮，又好射夫封狐。",
      "固乱流其鲜终兮，浞又贪夫厥家。",
      "浇身被服强圉兮，纵欲而不忍。",
      "日康娱而自忘兮，厥首用夫颠陨。",
      "夏桀之常违兮，乃遂焉而逢殃。",
      "后辛之菹醢兮，殷宗用而不长。",
      "汤、禹俨而祗敬兮，周论道而莫差。",
      "举贤才而授能兮，循绳墨而不颇。",
      "皇天无私阿兮，览民德焉错辅。",
      "夫维圣哲以茂行兮，苟得用此下土。",
      "瞻前而顾后兮，相观民之计极。",
      "夫孰非义而可用兮？",
      "孰非善而可服？",
      "阽余身而危死兮，览余初其犹未悔。",
      "不量凿而正枘兮，固前修以菹醢。",
      "曾歔欷余郁邑兮，哀朕时之不当。",
      "揽茹蕙以掩涕兮，沾余襟之浪浪。",
      "跪敷衽以陈辞兮，耿吾既得此中正。",
      "驷玉虬以桀鹥兮，溘埃风余上征。",
      "朝发轫于苍梧兮，夕余至乎县圃。",
      "欲少留此灵琐兮，日忽忽其将暮。",
      "吾令羲和弭节兮，望崦嵫而勿迫。",
      "路漫漫其修远兮，吾将上下而求索。",
      "饮余马于咸池兮，总余辔乎扶桑。",
      "折若木以拂日兮，聊逍遥以相羊。",
      "前望舒使先驱兮，后飞廉使奔属。",
      "鸾皇为余先戒兮，雷师告余以未具。",
      "吾令凤鸟飞腾兮，继之以日夜。",
      "飘风屯其相离兮，帅云霓而来御。",
      "纷总总其离合兮，斑陆离其上下。",
      "吾令帝阍开关兮，倚阊阖而望予。",
      "时暧暧其将罢兮，结幽兰而延伫。",
      "世溷浊而不分兮，好蔽美而嫉妒。",
      "朝吾将济于白水兮，登阆风而绁马。",
      "忽反顾以流涕兮，哀高丘之无女。",
      "溘吾游此春宫兮，折琼枝以继佩。",
      "及荣华之未落兮，相下女之可诒。",
      "吾令丰隆乘云兮，求宓妃之所在。",
      "解佩纕以结言兮，吾令謇修以为理。",
      "纷总总其离合兮，忽纬繣其难迁。",
      "夕归次于穷石兮，朝濯发乎洧盘。",
      "保厥美以骄傲兮，日康娱以淫游。",
      "虽信美而无礼兮，来违弃而改求。",
      "览相观于四极兮，周流乎天余乃下。",
      "望瑶台之偃蹇兮，见有娀之佚女。",
      "吾令鸩为媒兮，鸩告余以不好。",
      "雄鸠之鸣逝兮，余犹恶其佻巧。",
      "心犹豫而狐疑兮，欲自适而不可。",
      "凤皇既受诒兮，恐高辛之先我。",
      "欲远集而无所止兮，聊浮游以逍遥。",
      "及少康之未家兮，留有虞之二姚。",
      "理弱而媒拙兮，恐导言之不固。",
      "世溷浊而嫉贤兮，好蔽美而称恶。",
      "闺中既以邃远兮，哲王又不寤。",
      "怀朕情而不发兮，余焉能忍而与此终古？",
      "索琼茅以筳篿兮，命灵氛为余占之。",
      "曰：两美其必合兮，孰信修而慕之？",
      "思九州之博大兮，岂惟是其有女？」",
      "曰：勉远逝而无狐疑兮，孰求美而释女？",
      "何所独无芳草兮，尔何怀乎故宇？」",
      "世幽昧以昡曜兮，孰云察余之善恶？",
      "民好恶其不同兮，惟此党人其独异！",
      "户服艾以盈要兮，谓幽兰其不可佩。",
      "览察草木其犹未得兮，岂珵美之能当？",
      "苏粪壤以充祎兮，谓申椒其不芳。",
      "欲从灵氛之吉占兮，心犹豫而狐疑。",
      "巫咸将夕降兮，怀椒糈而要之。",
      "百神翳其备降兮，九疑缤其并迎。",
      "皇剡剡其扬灵兮，告余以吉故。",
      "曰：勉升降以上下兮，求矩矱之所同。",
      "汤、禹俨而求合兮，挚、咎繇而能调。",
      "苟中情其好修兮，又何必用夫行媒？",
      "说操筑于傅岩兮，武丁用而不疑。",
      "吕望之鼓刀兮，遭周文而得举。",
      "宁戚之讴歌兮，齐桓闻以该辅。",
      "及年岁之未晏兮，时亦犹其未央。",
      "恐鹈鴃之先鸣兮，使夫百草为之不芳。",
      "何琼佩之偃蹇兮，众薆然而蔽之。",
      "惟此党人之不谅兮，恐嫉妒而折之。",
      "时缤纷其变易兮，又何可以淹留？",
      "兰芷变而不芳兮，荃蕙化而为茅。",
      "何昔日之芳草兮，今直为此萧艾也？",
      "岂其有他故兮，莫好修之害也！",
      "余以兰为可恃兮，羌无实而容长。",
      "委厥美以从俗兮，苟得列乎众芳。",
      "椒专佞以慢慆兮，樧又欲充夫佩帏。",
      "既干进而务入兮，又何芳之能祗？",
      "固时俗之流从兮，又孰能无变化？",
      "览椒兰其若兹兮，又况揭车与江离？",
      "惟兹佩之可贵兮，委厥美而历兹。",
      "芳菲菲而难亏兮，芬至今犹未沬。",
      "和调度以自娱兮，聊浮游而求女。",
      "及余饰之方壮兮，周流观乎上下。",
      "灵氛既告余以吉占兮，历吉日乎吾将行。",
      "折琼枝以为羞兮，精琼爢以为粻。",
      "为余驾飞龙兮，杂瑶象以为车。",
      "何离心之可同兮？",
      "吾将远逝以自疏。",
      "邅吾道夫昆仑兮，路修远以周流。",
      "扬云霓之晻蔼兮，鸣玉鸾之啾啾。",
      "朝发轫于天津兮，夕余至乎西极。",
      "凤皇翼其承旗兮，高翱翔之翼翼。",
      "忽吾行此流沙兮，遵赤水而容与。",
      "麾蛟龙使梁津兮，诏西皇使涉予。",
      "路修远以多艰兮，腾众车使径待。",
      "路不周以左转兮，指西海以为期。",
      "屯余车其千乘兮，齐玉轪而并驰。",
      "驾八龙之婉婉兮，载云旗之委蛇。",
      "抑志而弭节兮，神高驰之邈邈。",
      "奏《九歌》而舞《韶》兮，聊假日以偷乐。",
      "陟升皇之赫戏兮，忽临睨夫旧乡。",
      "仆夫悲余马怀兮，蜷局顾而不行。",
      "乱曰：已矣哉！国无人莫我知兮，又何怀乎故都！",
      "既莫足与为美政兮，吾将从彭咸之所居！"
    ],
    "rhythmic": "离骚",
    "tags": [
      "楚辞",
      "离骚"
    ]
  },
  {
    "author": "屈原",
    "paragraphs": [
      "吉日兮辰良，穆将愉兮上皇",
      "抚长剑兮玉珥，璆锵鸣兮琳琅",
      "瑶席兮玉瑱，盍将把兮琼芳",
      "蕙肴蒸兮兰藉，奠桂酒兮椒浆",
      "扬枹兮拊鼓，疏缓节兮安歌",
      "陈竽瑟兮浩倡",
      "灵偃蹇兮姣服，芳菲菲兮满堂",
      "五音纷兮繁会，君欣欣兮乐康。"
    ],
    "rhythmic": "东皇太一",
    "tags": [
      "楚辞",
      "九歌"
    ]
  },
  {
    "author": "屈原",
    "paragraphs": [
      "浴兰汤兮沐芳，华采衣兮若英",
      "灵连蜷兮既留，烂昭昭兮未央",
      "謇将憺兮寿宫，与日月兮齐光",
      "龙驾兮帝服，聊翱游兮周章",
      "灵皇皇兮既降，猋远举兮云中",
      "览冀洲兮有余，横四海兮焉穷",
      "思夫君兮太息，极劳心兮忡忡"
    ],
    "rhythmic": "云中君",
    "tags": [
      "楚辞",
      "九歌"
    ]
  },
  {
    "author": "屈原",
    "paragraphs": [
      "君不行兮夷犹，蹇谁留兮中洲",
      "美要眇兮宜修，沛吾乘兮桂舟",
      "令沅湘兮无波，使江水兮安流",
      "望夫君兮未来，吹参差兮谁思",
      "驾飞龙兮北征，邅吾道兮洞庭",
      "薜荔柏兮蕙绸，荪桡兮兰旌",
      "望涔阳兮极浦，横大江兮扬灵",
      "扬灵兮未极，女婵媛兮为余太息",
      "横流涕兮潺湲，隐思君兮陫侧",
      "桂棹兮兰枻，斵冰兮积雪",
      "采薜荔兮水中，搴芙蓉兮木末",
      "心不同兮媒劳，恩不甚兮轻绝",
      "石濑兮浅浅，飞龙兮翩翩",
      "交不忠兮怨长，期不信兮告余以不闲",
      "朝骋骛兮江皋，夕弭节兮北渚",
      "鸟次兮屋上，水周兮堂下",
      "捐余玦兮江中，遗余佩兮醴浦",
      "采芳洲兮杜若，将以遗兮下女",
      "时不可兮再得，聊逍遥兮容与。"
    ],
    "rhythmic": "湘君",
    "tags": [
      "楚辞",
      "九歌"
    ]
  },
  {
    "author": "屈原",
    "paragraphs": [
      "帝子降兮北渚，目眇眇兮愁予",
      "袅袅兮秋风，洞庭波兮木叶下",
      "登白薠兮骋望，与佳期兮夕张",
      "鸟何萃兮苹中，罾何为兮木上？",
      "沅有茝兮醴有兰，思公子兮未敢言",
      "荒忽兮远望，观流水兮潺湲",
      "麋何食兮庭中，蛟何为兮水裔",
      "朝驰余马兮江皋，夕济兮西澨",
      "闻佳人兮召余，将腾驾兮偕逝",
      "筑室兮水中，葺之兮荷盖",
      "荪壁兮紫坛，播芳椒兮成堂",
      "桂栋兮兰橑，辛夷楣兮药房",
      "罔薜荔兮为帷，擗蕙櫋兮既张",
      "白玉兮为镇，疏石兰兮为芳",
      "芷葺兮荷屋，缭之兮杜衡",
      "合百草兮实庭，建芳馨兮庑门",
      "九嶷缤兮并迎，灵之来兮如云",
      "捐余袂兮江中，遗余褋兮醴浦",
      "搴汀洲兮杜若，将以遗兮远者",
      "时不可兮骤得，聊逍遥兮容与！"
    ],
    "rhythmic": "湘夫人",
    "tags": [
      "楚辞",
      "九歌"
    ]
  },
  {
    "author": "屈原",
    "paragraphs": [
      "广开兮天门，纷吾乘兮玄云",
      "令飘风兮先驱，使涷雨兮洒尘",
      "君回翔兮以下，逾空桑兮从女",
      "纷总总兮九州，何寿夭兮在予",
      "高飞兮安翔，乘清气兮御阴阳",
      "吾与君兮齐速，导帝之兮九坑",
      "灵衣兮被被，玉佩兮陆离",
      "一阴兮一阳，众莫知兮余所为",
      "折疏麻兮瑶华，将以遗兮离居",
      "老冉冉兮既极，不寖近兮愈疏",
      "乘龙兮辚辚，高驰兮冲天",
      "结桂枝兮延伫，羌愈思兮愁人",
      "愁人兮奈何，愿若今兮无亏",
      "固人命兮有当，孰离合兮何为？"
    ],
    "rhythmic": "大司命",
    "tags": [
      "楚辞",
      "九歌"
    ]
  },
  {
    "author": "屈原",
    "paragraphs": [
      "秋兰兮麋芜，罗生兮堂下",
      "绿叶兮素华，芳菲菲兮袭予",
      "夫人兮自有美子，荪何以兮愁苦",
      "秋兰兮青青，绿叶兮紫茎",
      "满堂兮美人，忽独与余兮目成",
      "入不言兮出不辞，乘回风兮载云旗",
      "悲莫悲兮生别离，乐莫乐兮新相知",
      "荷衣兮蕙带，儵而来兮忽而逝",
      "夕宿兮帝郊，君谁须兮云之际",
      "与女沐兮咸池，曦女发兮阳之阿",
      "望美人兮未来，临风怳兮浩歌",
      "孔盖兮翠旌，登九天兮抚彗星",
      "竦长剑兮拥幼艾，荪独宜兮为民正。"
    ],
    "rhythmic": "少司命",
    "tags": [
      "楚辞",
      "九歌"
    ]
  },
  {
    "author": "屈原",
    "paragraphs": [
      "暾将出兮东方，照吾槛兮扶桑",
      "抚余马兮安驱，夜皎皎兮既明",
      "驾龙輈兮乘雷，载云旗兮委蛇",
      "长太息兮将上，心低徊兮顾怀",
      "羌声色兮娱人，观者儋兮忘归",
      "縆瑟兮交鼓，萧钟兮瑶簴",
      "鸣篪兮吹竽，思灵保兮贤姱",
      "翾飞兮翠曾，展诗兮会舞",
      "应律兮合节，灵之来兮敝日",
      "青云衣兮白霓裳，举长矢兮射天狼",
      "操余弧兮反沦降，援北斗兮酌桂浆",
      "撰余辔兮高驰翔，杳冥冥兮以东行。"
    ],
    "rhythmic": "东君",
    "tags": [
      "楚辞",
      "九歌"
    ]
  },
  {
    "author": "屈原",
    "paragraphs": [
      "与女游兮九河，冲风起兮水扬波",
      "乘水车兮荷盖，驾两龙兮骖螭",
      "登昆仑兮四望，心飞扬兮浩荡",
      "日将暮兮怅忘归，惟极浦兮寤怀",
      "鱼鳞屋兮龙堂，紫贝阙兮珠宫",
      "灵何惟兮水中",
      "乘白鼋兮逐文鱼，与女游兮河之渚",
      "流澌纷兮将来下",
      "子交手兮东行，送美人兮南浦",
      "波滔滔兮来迎，鱼鳞鳞兮媵予。"
    ],
    "rhythmic": "河伯",
    "tags": [
      "楚辞",
      "九歌"
    ]
  },
  {
    "author": "屈原",
    "paragraphs": [
      "若有人兮山之阿，被薜荔兮带女萝",
      "既含睇兮又宜笑，子慕予兮善窈窕",
      "乘赤豹兮从文狸，辛夷车兮结桂旗",
      "被石兰兮带杜衡，折芬馨兮遗所思",
      "余处幽篁兮终不见天，路险难兮独后来",
      "表独立兮山之上，云容容兮而在下",
      "杳冥冥兮羌昼晦，东风飘兮神灵雨",
      "留灵修兮憺忘归，岁既晏兮孰华予",
      "采三秀兮于山间，石磊磊兮葛蔓蔓",
      "怨公子兮怅忘归，君思我兮不得闲",
      "山中人兮芳杜若，饮石泉兮荫松柏",
      "君思我兮然疑作",
      "雷填填兮雨冥冥，猿啾啾兮狖夜鸣",
      "风飒飒兮木萧萧，思公子兮徒离忧。"
    ],
    "rhythmic": "山鬼",
    "tags": [
      "楚辞",
      "九歌"
    ]
  },
  {
    "author": "屈原",
    "paragraphs": [
      "操吴戈兮被犀甲，车错毂兮短兵接",
      "旌蔽日兮敌若云，矢交坠兮士争先",
      "凌余阵兮躐余行，左骖殪兮右刃伤",
      "霾两轮兮絷四马，援玉枹兮击鸣鼓",
      "天时怼兮威灵怒，严杀尽兮弃原野",
      "出不入兮往不反，平原忽兮路超远",
      "带长剑兮挟秦弓，首身离兮心不惩",
      "诚既勇兮又以武，终刚强兮不可凌",
      "身既死兮神以灵，魂魄毅兮为鬼雄。"
    ],
    "rhythmic": "国殇",
    "tags": [
      "楚辞",
      "九歌"
    ]
  },
  {
    "author": "屈原",
    "paragraphs": [
      "成礼兮会鼓，",
      "传芭兮代舞",
      "姱女倡兮容与",
      "春兰兮秋菊，",
      "长无绝兮终古。"
    ],
    "rhythmic": "礼魂",
    "tags": [
      "楚辞",
      "九歌"
    ]
  },
  {
    "author": "屈原",
    "paragraphs": [
      "曰：",
      "遂古之初，谁传道之？",
      "上下未形，何由考之？",
      "冥昭瞢暗，谁能极之？",
      "冯翼惟象，何以识之？",
      "明明暗暗，惟时何为？",
      "阴阳三合，何本何化？",
      "圜则九重，孰营度之？",
      "惟兹何功，孰初作之？",
      "斡维焉系，天极焉加？",
      "八柱何当，东南何亏？",
      "九天之际，安放安属？",
      "隅隈多有，谁知其数？",
      "天何所沓？",
      "十二焉分？",
      "日月安属？",
      "列星安陈？",
      "出自汤谷，次于蒙汜。",
      "自明及晦，所行几里？",
      "夜光何德，死则又育？",
      "厥利维何，而顾菟在腹？",
      "女岐无合，夫焉取九子？",
      "伯强何处？",
      "惠气安在？",
      "何阖而晦？",
      "何开而明？",
      "角宿未旦，曜灵安藏？",
      "不任汩鸿，师何以尚之？",
      "佥曰",
      "“何忧，何不课而行之？”",
      "鸱龟曳衔，鲧何听焉？",
      "顺欲成功，帝何刑焉？",
      "永遏在羽山，夫何三年不施？",
      "伯禹愎鲧，夫何以变化？",
      "纂就前绪，遂成考功。",
      "何续初继业，而厥谋不同？",
      "洪泉极深，何以窴之？",
      "地方九则，何以坟之？",
      "河海应龙？",
      "何尽何历？",
      "鲧何所营？",
      "禹何所成？",
      "康回冯怒，墬何故以东南倾？",
      "九州安错？",
      "川谷何洿？",
      "东流不溢，孰知其故？",
      "东西南北，其修孰多？",
      "南北顺椭，其衍几何？",
      "昆仑悬圃，其尻安在？",
      "增城九重，其高几里？",
      "四方之门，其谁从焉？",
      "西北辟启，何气通焉？",
      "日安不到？",
      "烛龙何照？",
      "羲和之未扬，若华何光？",
      "何所冬暖？",
      "何所夏寒？",
      "焉有石林？",
      "何兽能言？",
      "焉有虬龙，负熊以游？",
      "雄虺九首，鯈忽焉在？",
      "何所不死？",
      "长人何守？",
      "靡蓱九衢，枲华安居？",
      "灵蛇吞象，厥大何如？",
      "黑水玄趾，三危安在？",
      "延年不死，寿何所止？",
      "鲮鱼何所？",
      "鬿堆焉处？",
      "羿焉彃日？",
      "乌焉解羽？",
      "禹之力献功，降省下土四方。",
      "焉得彼嵞山女，而通之於台桑？",
      "闵妃匹合，厥身是继。",
      "胡维嗜不同味，而快鼌饱？",
      "启代益作后，卒然离蠥。",
      "何启惟忧，而能拘是达？",
      "皆归射鞫，而无害厥躬。",
      "何后益作革，而禹播降？",
      "启棘宾商，《九辨》《九歌》。",
      "何勤子屠母，而死分竟地？",
      "帝降夷羿，革孽夏民。",
      "胡射夫河伯，而妻彼雒嫔？",
      "冯珧利决，封豨是射。",
      "何献蒸肉之膏，而后帝不若？",
      "浞娶纯狐，眩妻爰谋。",
      "何羿之射革，而交吞揆之？",
      "阻穷西征，岩何越焉？",
      "化而为黄熊，巫何活焉？",
      "咸播秬黍，莆雚是营。",
      "何由并投，而鲧疾修盈？",
      "白蜺婴茀，胡为此堂？",
      "安得夫良药，不能固臧？",
      "天式从横，阳离爰死。",
      "大鸟何鸣，夫焉丧厥体？",
      "蓱号起雨，何以兴之？",
      "撰体协胁，鹿何膺之？",
      "鳌戴山抃，何以安之？",
      "释舟陵行，何之迁之？",
      "惟浇在户，何求于嫂？",
      "何少康逐犬，而颠陨厥首？",
      "女歧缝裳，而馆同爰止。",
      "何颠易厥首，而亲以逢殆？",
      "汤谋易旅，何以厚之？",
      "覆舟斟寻，何道取之？",
      "桀伐蒙山，何所得焉？",
      "妺嬉何肆，汤何殛焉？",
      "舜闵在家，父何以鳏？",
      "尧不姚告，二女何亲？",
      "厥萌在初，何所亿焉？",
      "璜台十成，谁所极焉？",
      "登立为帝，孰道尚之？",
      "女娲有体，孰制匠之？",
      "舜服厥弟，终然为害。",
      "何肆犬豕，而厥身不危败？",
      "吴获迄古，南岳是止。",
      "孰期去斯，得两男子？",
      "缘鹄饰玉，后帝是飨。",
      "何承谋夏桀，终以灭丧？",
      "帝乃降观，下逢伊挚。",
      "何条放致罚，而黎服大说？",
      "简狄在台，喾何宜？",
      "玄鸟致贻，女何喜？",
      "该秉季德，厥父是臧。",
      "胡终弊于有扈，牧夫牛羊？",
      "干协时舞，何以怀之？",
      "平胁曼肤，何以肥之？",
      "有扈牧竖，云何而逢？",
      "击床先出，其命何从？",
      "恒秉季德，焉得夫朴牛？",
      "何往营班禄，不但还来？",
      "昏微循迹，有狄不宁。",
      "何繁鸟萃棘，负子肆情？",
      "眩弟并淫，危害厥兄。",
      "何变化以作诈，而后嗣逢长？",
      "成汤东巡，有莘爰极。",
      "何乞彼小臣，而吉妃是得？",
      "水滨之木，得彼小子。",
      "夫何恶之，媵有莘之妇？",
      "汤出重泉，夫何辠尤？",
      "不胜心伐帝，夫谁使挑之？",
      "会朝争盟，何践吾期？",
      "苍鸟群飞，孰使萃之？",
      "列击纣躬，叔旦不嘉。",
      "何亲揆发足，周之命以咨嗟？",
      "授殷天下，其位安施？",
      "反成乃亡，其罪伊何？",
      "争遣伐器，何以行之？",
      "并驱击翼，何以将之？",
      "昭后成游，南土爰底。",
      "厥利惟何，逢彼白雉？",
      "穆王巧梅，夫何为周流？",
      "环理天下，夫何索求？",
      "妖夫曳炫，何号于市？",
      "周幽谁诛？",
      "焉得夫褒姒？",
      "天命反侧，何罚何佑？",
      "齐桓九会，卒然身杀。",
      "彼王纣之躬，孰使乱惑？",
      "何恶辅弼，谗谄是服？",
      "比干何逆，而抑沈之？",
      "雷开阿顺，而赐封之？",
      "何圣人之一德，卒其异方？",
      "梅伯受醢，箕子详狂？",
      "稷维元子，帝何竺之？",
      "投之于冰上，鸟何燠之？",
      "何冯弓挟矢，殊能将之？",
      "既惊帝切激，何逢长之？",
      "伯昌号衰，秉鞭作牧。",
      "何令彻彼岐社，命有殷国？",
      "迁藏就岐，何能依？",
      "殷有惑妇，何所讥？",
      "受赐兹醢，西伯上告。",
      "何亲就上帝罚，殷之命以不救？",
      "师望在肆，昌何识？",
      "鼓刀扬声，后何喜？",
      "武发杀殷，何所悒？",
      "载尸集战，何所急？",
      "伯林雉经，维其何故？",
      "何感天抑墬，夫谁畏惧？",
      "皇天集命，惟何戒之？",
      "受礼天下，又使至代之？",
      "初汤臣挚，后兹承辅。",
      "何卒官汤，尊食宗绪？",
      "勋阖梦生，少离散亡。",
      "何壮武历，能流厥严？",
      "彭铿斟雉，帝何飨？",
      "受寿永多，夫何久长？",
      "中央共牧，后何怒？",
      "蜂蛾微命，力何固？",
      "惊女采薇，鹿何佑？",
      "北至回水，萃何喜？",
      "兄有噬犬，弟何欲？",
      "易之以百两，卒无禄？",
      "薄暮雷电，归何忧？",
      "厥严不奉，帝何求？",
      "伏匿穴处，爰何云？",
      "荆勋作师，夫何长？",
      "悟过改更，我又何言？",
      "吴光争国，久余是胜。",
      "何环穿自闾社丘陵，爰出子文？",
      "吾告堵敖以不长。",
      "何试上自予，忠名弥彰？"
    ],
    "rhythmic": "天问",
    "tags": [
      "楚辞",
      "天问"
    ]
  },
  {
    "author": "屈原",
    "paragraphs": [
      "惜诵以致愍兮，发愤以抒情。",
      "所作忠而言之兮，指苍天以为正。",
      "令五帝使折中兮，戒六神与向服。",
      "俾山川以备御兮，命咎繇使听直。",
      "竭忠诚而事君兮，反离群而赘肬。",
      "忘儇媚以背众兮，待明君其知之。",
      "言与行其可迹兮，情与貌其不变。",
      "故相臣莫若君兮，所以证之不远。",
      "吾谊先君而后身兮，羌众人之所仇也。",
      "专惟君而无他兮，又众兆之所雠也。",
      "壹心而不豫兮，羌无可保也。",
      "疾亲君而无他兮，有招祸之道也。",
      "思君其莫我忠兮，忽忘身之贱贫。",
      "事君而不贰兮，迷不知宠之门。",
      "患何罪以遇罚兮，亦非余之所志也。",
      "行不群以巅越兮，又众兆之所咍也。",
      "纷逢尤以离谤兮，謇不可释也。",
      "情沉抑而不达兮，又蔽而莫之白也。",
      "心郁邑余侘傺兮，又莫察余之中情。",
      "固烦言不可结而诒兮，愿陈志而无路。",
      "退静默而莫余知兮，进号呼又莫吾闻。",
      "申侘傺之烦惑兮，中闷瞀之忳忳。",
      "昔余梦登天兮，魂中道而无杭。",
      "吾使厉神占之兮，曰有志极而无旁。",
      "终危独以离异兮，曰君可思而不可恃。",
      "故众口其铄金兮，初若是而逢殆。",
      "惩于羹者而吹齑兮，何不变此志也？",
      "欲释阶而登天兮，犹有曩之态也。",
      "众骇遽以离心兮，又何以为此伴也？",
      "同极而异路兮，又何以为此援也？",
      "晋申生之孝子兮，父信谗而不好。",
      "行婞直而不豫兮，鲧功用而不就。",
      "吾闻作忠以造怨兮，忽谓之过言。",
      "九折臂而成医兮，吾至今而知其信然。",
      "矰弋机而在上兮，罻罗张而在下。",
      "设张辟以娱君兮，愿侧身而无所。",
      "欲儃徊以干傺兮，恐重患而离尤。",
      "欲高飞而远集兮，君罔谓汝何之？",
      "欲横奔而失路兮，盖志坚而不忍。",
      "背膺牉以交痛兮，心郁结而纡轸。",
      "擣木兰以矫蕙兮，糳申椒以为粮。",
      "播江离与滋菊兮，愿春日以为糗芳。",
      "恐情质之不信兮，故重著以自明。",
      "矫兹媚以私处兮，愿曾思而远身。"
    ],
    "rhythmic": "惜诵",
    "tags": [
      "楚辞",
      "九章"
    ]
  },
  {
    "author": "屈原",
    "paragraphs": [
      "余幼好此奇服兮，年既老而不衰。",
      "带长铗之陆离兮，冠切云之崔嵬，被明月兮佩宝璐。",
      "世混浊而莫余知兮，吾方高驰而不顾。",
      "驾青虬兮骖白螭，吾与重华游兮瑶之圃。",
      "登昆仑兮食玉英，与天地兮同寿，与日月兮同光。",
      "哀南夷之莫吾知兮，旦余济乎江湘。",
      "乘鄂渚而反顾兮，欸秋冬之绪风。",
      "步余马兮山皋，邸余车兮方林。",
      "乘舲船余上沅兮，齐吴榜以击汰。",
      "船容与而不进兮，淹回水而疑滞。",
      "朝发枉渚兮，夕宿辰阳。",
      "苟余心其端直兮，虽僻远之何伤。",
      "入溆浦余儃徊兮，迷不知吾所如。",
      "深林杳以冥冥兮，猿狖之所居。",
      "山峻高以蔽日兮，下幽晦以多雨。",
      "霰雪纷其无垠兮，云霏霏而承宇。",
      "哀吾生之无乐兮，幽独处乎山中。",
      "吾不能变心而从俗兮，固将愁苦而终穷。",
      "接舆髡首兮，桑扈臝行。",
      "忠不必用兮，贤不必以。",
      "伍子逢殃兮，比干菹醢。",
      "与前世而皆然兮，吾又何怨乎今之人！",
      "余将董道而不豫兮，固将重昏而终身！",
      "乱曰：",
      "鸾鸟凤皇，日以远兮。",
      "燕雀乌鹊，巢堂坛兮。",
      "露申辛夷，死林薄兮。",
      "腥臊并御，芳不得薄兮。",
      "阴阳易位，时不当兮。",
      "怀信佗傺，忽乎吾将行兮！"
    ],
    "rhythmic": "涉江",
    "tags": [
      "楚辞",
      "九章"
    ]
  },
  {
    "author": "屈原",
    "paragraphs": [
      "皇天之不纯命兮，何百姓之震愆？",
      "民离散而相失兮，方仲春而东迁。",
      "去故乡而就远兮，遵江夏以流亡。",
      "出国门而轸怀兮，甲之鼂吾以行。",
      "发郢都而去闾兮，怊荒忽其焉极？",
      "楫齐扬以容与兮，哀见君而不再得。",
      "望长楸而太息兮，涕淫淫其若霰。",
      "过夏首而西浮兮，顾龙门而不见。",
      "心婵媛而伤怀兮，眇不知其所蹠。",
      "顺风波以从流兮，焉洋洋而为客。",
      "凌阳侯之汜滥兮，忽翱翔之焉薄。",
      "心絓结而不解兮，思蹇产而不释。",
      "将运舟而下浮兮，上洞庭而下江。",
      "去终古之所居兮，今逍遥而来东。",
      "羌灵魂之欲归兮，何须臾而忘反。",
      "背夏浦而西思兮，哀故都之日远。",
      "登大坟以远望兮，聊以舒吾忧心。",
      "哀州土之平乐兮，悲江介之遗风。",
      "当陵阳之焉至兮，淼南渡之焉如？",
      "曾不知夏之为丘兮，孰两东门之可芜？",
      "心不怡之长久兮，忧与愁其相接。",
      "惟郢路之辽远兮，江与夏之不可涉。",
      "忽若不信兮，至今九年而不复。",
      "惨郁郁而不通兮，蹇侘傺而含慼。",
      "外承欢之汋约兮，谌荏弱而难持。",
      "忠湛湛而愿进兮，妒被离而鄣之。",
      "尧舜之抗行兮，瞭杳杳而薄天。",
      "众谗人之嫉妒兮，被以不慈之伪名。",
      "憎愠惀之修美兮，好夫人之慷慨。",
      "众踥蹀而日进兮，美超远而逾迈。",
      "乱曰：",
      "曼余目以流观兮，冀一反之何时？",
      "鸟飞反故乡兮，狐死必首丘。",
      "信非吾罪而弃逐兮，何日夜而忘之？"
    ],
    "rhythmic": "哀郢",
    "tags": [
      "楚辞",
      "九章"
    ]
  },
  {
    "author": "屈原",
    "paragraphs": [
      "心郁郁之忧思兮，独永叹乎增伤。",
      "思蹇产之不释兮，曼遭夜之方长。",
      "悲秋风之动容兮，何回极之浮浮。",
      "数惟荪之多怒兮，伤余心之忧忧。",
      "愿摇起而横奔兮，览民尤以自镇。",
      "结微情以陈词兮，矫以遗夫美人。",
      "昔君与我诚言兮，曰黄昏以为期。",
      "羌中道而回畔兮，反既有此他志。",
      "憍吾以其美好兮，览余以其修姱。",
      "与余言而不信兮，盖为余而造怒。",
      "愿承閒而自察兮，心震悼而不敢。",
      "悲夷犹而冀进兮，心怛伤之憺憺。",
      "兹历情以陈辞兮，荪详聋而不闻。",
      "固切人之不媚兮，众果以我为患。",
      "初吾所陈之耿著兮，岂至今其庸亡？",
      "何独乐斯之謇謇兮？",
      "愿荪美之可光。",
      "望三王以为像兮，指彭咸以为仪。",
      "夫何极而不至兮，故远闻而难亏。",
      "善不由外来兮，名不可以虚作。",
      "孰无施而有报兮，孰不实而有获？",
      "少歌曰：与美人抽思兮，并日夜而无正。",
      "憍吾以其美好兮，敖朕辞而不听。",
      "倡曰：",
      "有鸟自南兮，来集汉北。",
      "好姱佳丽兮，牉独处此异域。",
      "惸茕独而不群兮，又无良媒在其侧。",
      "道卓远而日忘兮，愿自申而不得。",
      "望北山而流涕兮，临流水而太息。",
      "望孟夏之短夜兮，何晦明之若岁？",
      "惟郢路之辽远兮，魂一夕而九逝。",
      "曾不知路之曲直兮，南指月与列星。",
      "愿径逝而未得兮，魂识路之营营。",
      "何灵魂之信直兮，人之心不与吾心同！",
      "理弱而媒不通兮，尚不知余之从容。",
      "乱曰：",
      "长濑湍流，溯江潭兮。",
      "狂顾南行，聊以娱心兮。",
      "轸石崴嵬，蹇吾愿兮。",
      "超回志度，行隐进兮。",
      "低徊夷犹，宿北姑兮。",
      "烦冤瞀容，实沛徂兮。",
      "愁叹苦神，灵遥思兮。",
      "路远处幽，又无行媒兮。",
      "道思作颂，聊以自救兮。",
      "忧心不遂，斯言谁告兮。"
    ],
    "rhythmic": "抽思",
    "tags": [
      "楚辞",
      "九章"
    ]
  },
  {
    "author": "屈原",
    "paragraphs": [
      "滔滔孟夏兮，草木莽莽。",
      "伤怀永哀兮，汩徂南土。",
      "眴兮杳杳，孔静幽默。",
      "郁结纡轸兮，离慜而长鞠。",
      "抚情效志兮，冤屈而自抑。",
      "刓方以为圜兮，常度未替。",
      "易初本迪兮，君子所鄙。",
      "章画志墨兮，前图未改。",
      "内厚质正兮，大人所盛。",
      "巧倕不斲兮，孰察其拨正。",
      "玄文处幽兮，矇瞍谓之不章",
      "离娄微睇兮，瞽以为无明。",
      "变白以为黑兮，倒上以为下。",
      "凤皇在笯兮，鸡鹜翔舞。",
      "同糅玉石兮，一概而相量。",
      "夫惟党人之鄙固兮，羌不知余之所臧。",
      "任重载盛兮，陷滞而不济。",
      "怀瑾握瑜兮，穷不知所示。",
      "邑犬之群吠兮，吠所怪也。",
      "非俊疑杰兮，固庸态也。",
      "文质疏内兮，众不知余之异采。",
      "材朴委积兮，莫知余之所有。",
      "重仁袭义兮，谨厚以为丰。",
      "重华不可遌兮，孰知余之从容！",
      "古固有不并兮，岂知其何故也？",
      "汤禹久远兮，邈而不可慕也？",
      "惩违改忿兮，抑心而自强。",
      "离慜而不迁兮，愿志之有像。",
      "进路北次兮，日昧昧其将暮。",
      "舒忧娱哀兮，限之以大故。",
      "乱曰：",
      "浩浩沅湘，分流汩兮。",
      "修路幽蔽，道远忽兮。",
      "怀质抱情，独无匹兮。",
      "伯乐既没，骥焉程兮。",
      "民生禀命，各有所错兮。",
      "定心广志，余何所畏惧兮？",
      "曾伤爰哀，永叹喟兮。",
      "世浑浊莫吾知，人心不可谓兮。",
      "知死不可让，愿勿爱兮。",
      "明告君子，吾将以为类兮。"
    ],
    "rhythmic": "怀沙",
    "tags": [
      "楚辞",
      "九章"
    ]
  },
  {
    "author": "屈原",
    "paragraphs": [
      "思美人兮，揽涕而竚眙。",
      "媒绝路阻兮，言不可结而诒。",
      "蹇蹇之烦冤兮，陷滞而不发。",
      "申旦以舒中情兮，志沉菀而莫达。",
      "愿寄言于浮云兮，遇丰隆而不将。",
      "因归鸟而致辞兮，羌迅高而难当。",
      "高辛之灵盛兮，遭玄鸟而致诒。",
      "欲变节以从俗兮，媿易初而屈志。",
      "独历年而离愍兮，羌凭心犹未化。",
      "宁隐闵而寿考兮，何变易之可为！",
      "知前辙之不遂兮，未改此度。",
      "车既覆而马颠兮，蹇独怀此异路。",
      "勒骐骥而更驾兮，造父为我操之，",
      "迁逡次而勿驱兮，聊假日以须是时。",
      "指嶓冢之西隈兮，与纁黄以为期。",
      "开春发岁兮，白日出之悠悠。",
      "吾将荡志而愉乐兮，遵江夏以娱忧。",
      "揽大薄之芳茝兮，搴长洲之宿莽。",
      "惜吾不及古人兮，吾谁与玩此芳草？",
      "解萹薄与杂菜兮，备以为交佩。",
      "佩缤纷以缭转兮，遂萎绝而离异。",
      "吾且儃徊以娱忧兮，观南人之变态。",
      "窃快在中心兮，扬厥凭而不竢。",
      "芳与泽其杂糅兮，羌芳华自中出。",
      "纷郁郁其远蒸兮，满内而外扬。",
      "情与质信可保兮，羌居蔽而闻章。",
      "令薜荔以为理兮，惮举趾而缘木。",
      "因芙蓉而为媒兮，惮褰裳而濡足。",
      "登高吾不说兮，入下吾不能。",
      "固朕形之不服兮，然容与而狐疑。",
      "广遂前画兮，未改此度也。",
      "命则处幽吾将罢兮，愿及白日之未暮也。",
      "独茕茕而南行兮，思彭咸之故也。"
    ],
    "rhythmic": "思美人",
    "tags": [
      "楚辞",
      "九章"
    ]
  },
  {
    "author": "屈原",
    "paragraphs": [
      "惜往日之曾信兮，受命诏以昭时。",
      "奉先功以照下兮，明法度之嫌疑。",
      "国富强而法立兮，属贞臣而日竢。",
      "秘密事之载心兮，虽过失犹弗治。",
      "心纯庞而不泄兮，遭谗人而嫉之。",
      "君含怒而待臣兮，不清澈其然否。",
      "蔽晦君之聪明兮，虚惑误又以欺。",
      "弗参验以考实兮，远迁臣而弗思。",
      "信谗谀之浑浊兮，盛气志而过之。",
      "何贞臣之无罪兮，被离谤而见尤。",
      "惭光景之诚信兮，身幽隐而备之。",
      "临沅湘之玄渊兮，遂自忍而沉流。",
      "卒没身而绝名兮，惜壅君之不昭。",
      "君无度而弗察兮，使芳草为薮幽。",
      "焉舒情而抽信兮，恬死亡而不聊。",
      "独障壅而弊隐兮，使贞臣为无由。",
      "闻百里之为虏兮，伊尹烹于庖厨。",
      "吕望屠于朝歌兮，宁戚歌而饭牛。",
      "不逢汤武与桓缪兮，世孰云而知之。",
      "吴信谗而弗味兮，子胥死而后忧。",
      "介子忠而立枯兮，文君寤而追求。",
      "封介山而为之禁兮，报大德之优游。",
      "思久故之亲身兮，因缟素而哭之。",
      "或忠信而死节兮，或訑谩而不疑。",
      "弗省察而按实兮，听谗人之虚辞。",
      "芳与泽其杂糅兮，孰申旦而别之？",
      "何芳草之早殀兮，微霜降而下戒。",
      "谅聪不明而蔽壅兮，使谗谀而日得。",
      "自前世之嫉贤兮，谓蕙若其不可佩。",
      "妒佳冶之芬芳兮，嫫母姣而自好。",
      "虽有西施之美容兮，谗妒入以自代。",
      "愿陈情以白行兮，得罪过之不意。",
      "情冤见之日明兮，如列宿之错置。",
      "乘骐骥而驰骋兮，无辔衔而自载",
      "乘泛泭以下流兮，无舟楫而自备。",
      "背法度而心治兮，辟与此其无异。",
      "宁溘死而流亡兮，恐祸殃之有再。",
      "不毕辞而赴渊兮，惜壅君之不识。"
    ],
    "rhythmic": "惜往日",
    "tags": [
      "楚辞",
      "九章"
    ]
  },
  {
    "author": "屈原",
    "paragraphs": [
      "后皇嘉树，橘徕服兮。",
      "受命不迁，生南国兮。",
      "深固难徙，更壹志兮。",
      "绿叶素荣，纷其可喜兮。",
      "曾枝剡棘，圆果抟兮。",
      "青黄杂糅，文章烂兮。",
      "精色内白，类任道兮。",
      "纷緼宜修，姱而不丑兮。",
      "嗟尔幼志，有以异兮。",
      "独立不迁，岂不可喜兮？",
      "深固难徙，廓其无求兮。",
      "苏世独立，横而不流兮。",
      "闭心自慎，终不失过兮。",
      "秉德无私，参天地兮。",
      "愿岁并谢，与长友兮。",
      "淑离不淫，梗其有理兮。",
      "年岁虽少，可师长兮。",
      "行比伯夷，置以为像兮。"
    ],
    "rhythmic": "橘颂",
    "tags": [
      "楚辞",
      "九章"
    ]
  },
  {
    "author": "屈原",
    "paragraphs": [
      "悲回风之摇蕙兮，心冤结而内伤。",
      "物有微而陨性兮，声有隐而先倡。",
      "夫何彭咸之造思兮，暨志介而不忘！",
      "万变其情岂可盖兮，孰虚伪之可长？",
      "鸟兽鸣以号群兮，草苴比而不芳。",
      "鱼葺鳞以自别兮，蛟龙隐其文章。",
      "故荼荠不同亩兮，兰茝幽而独芳。",
      "惟佳人之永都兮，更统世以自贶。",
      "眇远志之所及兮，怜浮云之相羊。",
      "介眇志之所惑兮，窃赋诗之所明。",
      "惟佳人之独怀兮，折若椒以自处。",
      "曾歔欷之嗟嗟兮，独隐伏而思虑。",
      "涕泣交而凄凄兮，思不眠以至曙。",
      "终长夜之曼曼兮，掩此哀而不去。",
      "寤从容以周流兮，聊逍遥以自恃。",
      "伤太息之愍怜兮，气于邑而不可止。",
      "糺思心以为纕兮，编愁苦以为膺。",
      "折若木以弊光兮，随飘风之所仍。",
      "存彷佛而不见兮，心踊跃其若汤。",
      "抚珮衽以案志兮，超惘惘而遂行。",
      "岁曶曶其若颓兮，时亦冉冉而将至。",
      "薠蘅槁而节离兮，芳以歇而不比。",
      "怜思心之不可惩兮，证此言之不可聊。",
      "宁溘死而流亡兮，不忍此心之常愁。",
      "孤子吟而抆泪兮，放子出而不还。",
      "孰能思而不隐兮，照彭咸之所闻。",
      "登石峦以远望兮，路眇眇之默默。",
      "入景响之无应兮，闻省想而不可得。",
      "愁郁郁之无快兮，居戚戚而不可解。",
      "心鞿羁而不开兮，气缭转而自缔。",
      "穆眇眇之无垠兮，莽芒芒之无仪。",
      "声有隐而相感兮，物有纯而不可为。",
      "邈漫漫之不可量兮，缥绵绵之不可纡。",
      "愁悄悄之常悲兮，翩冥冥之不可娱。",
      "凌大波而流风兮，讬彭咸之所居。",
      "上高岩之峭岸兮，处雌蜺之标颠。",
      "据青冥而摅虹兮，遂儵忽而扪天。",
      "吸湛露之浮源兮，漱凝霜之雰雰。",
      "依风穴以自息兮，忽倾寤以婵媛。",
      "冯昆仑以澂雾兮，隐渂山以清江。",
      "惮涌湍之礚礚兮，听波声之汹汹。",
      "纷容容之无经兮，罔芒芒之无纪。",
      "轧洋洋之无从兮，驰委移之焉止？",
      "漂翻翻其上下兮，翼遥遥其左右。",
      "氾潏潏其前后兮，伴张驰之信期。",
      "观炎气之相仍兮，窥烟液之所积。",
      "悲霜雪之俱下兮，听潮水之相击。",
      "借光景以往来兮，施黄棘之枉策。",
      "求介子之所存兮，见伯夷之放迹。",
      "心调度而弗去兮，刻著志之无适。",
      "曰吾怨往昔之所冀兮，悼来者之悐悐。",
      "浮江淮而入海兮，从子胥而自适。",
      "望大河之洲渚兮，悲申徒之抗迹。",
      "骤谏君而不听兮，重任石之何益？",
      "心絓结而不解兮，思蹇产而不释。"
    ],
    "rhythmic": "悲回风",
    "tags": [
      "楚辞",
      "九章"
    ]
  },
  {
    "author": "屈原",
    "paragraphs": [
      "悲时俗之迫阨兮，愿轻举而远游。",
      "质菲薄而无因兮，焉讬乘而上浮？",
      "遭沈浊而污秽兮，独郁结其谁语！",
      "夜耿耿而不寐兮，魂营营而至曙。",
      "惟天地之无穷兮，哀人生之长勤。",
      "往者余弗及兮，来者吾不闻。",
      "步徙倚而遥思兮，怊惝怳而乖怀。",
      "意荒忽而流荡兮，心愁悽而增悲。",
      "神倏忽而不反兮，形枯槁而独留。",
      "内惟省以操端兮，求正气之所由。",
      "漠虚静以恬愉兮，澹无为而自得。",
      "闻赤松之清尘兮，愿承风乎遗则。",
      "贵真人之休德兮，美往世之登仙",
      "与化去而不见兮，名声著而日延。",
      "奇傅说之讬辰星兮，羡韩众之得一。",
      "形穆穆以浸远兮，离人群而遁逸。",
      "因气变而遂曾举兮，忽神奔而鬼怪。",
      "时仿佛以遥见兮，精晈晈以往来。",
      "超氛埃而淑邮兮，终不反其故都。",
      "免众患而不惧兮，世莫知其所如。",
      "恐天时之代序兮，耀灵晔而西征。",
      "微霜降而下沦兮，悼芳草之先蘦。",
      "聊仿佯而逍遥兮，永历年而无成。",
      "谁可与玩斯遗芳兮？",
      "长向风而舒情。",
      "高阳邈以远兮，余将焉所程？",
      "重曰：",
      "春秋忽其不淹兮，奚久留此故居。",
      "轩辕不可攀援兮，吾将从王乔而娱戏。",
      "餐六气而饮沆瀣兮，漱正阳而含朝霞。",
      "保神明之清澄兮，精气入而麤秽除。",
      "顺凯风以从游兮，至南巢而壹息。",
      "见王子而宿之兮，审壹气之和德。",
      "曰“道可受兮，不可传",
      "其小无内兮，其大无垠。",
      "毋滑而魂兮，彼将自然",
      "壹气孔神兮，于中夜存。",
      "虚以待之存，无为之先",
      "庶类以成兮，此德之门。”",
      "闻至贵而遂徂兮，忽乎吾将行。",
      "仍羽人于丹丘，留不死之旧乡。",
      "朝濯发于汤谷兮，夕晞余身兮九阳。",
      "吸飞泉之微液兮，怀琬琰之华英。",
      "玉色頩以脕颜兮，精醇粹而始壮。",
      "质销铄以汋约兮，神要眇以淫放。",
      "嘉南州之炎德兮，丽桂树之冬荣",
      "山萧条而无兽兮，野寂漠其无人。",
      "载营魄而登霞兮，掩浮云而上征。",
      "命天阍其开关兮，排阊阖而望予。",
      "召丰隆使先导兮，问太微之所居。",
      "集重阳入帝宫兮，造旬始而观清都。",
      "朝发轫于太仪兮，夕始临乎于微闾。",
      "屯余车之万乘兮，纷容与而并驰。",
      "驾八龙之婉婉兮，载云旗之逶蛇。",
      "建雄虹之采旄兮，五色杂而炫耀。",
      "服偃蹇以低昂兮，骖连蜷以骄骜。",
      "骑胶葛以杂乱兮，斑漫衍而方行。",
      "撰余辔而正策兮，吾将过乎句芒。",
      "历太皓以右转兮，前飞廉以启路。",
      "阳杲杲其未光兮，凌天地以径度。",
      "风伯为余先驱兮，氛埃辟而清凉。",
      "凤凰翼其承旂兮，遇蓐收乎西皇。",
      "揽慧星以为旍兮，举斗柄以为麾。",
      "叛陆离其上下兮，游惊雾之流波。",
      "时暧曃其曭莽兮，召玄武而奔属。",
      "后文昌使掌行兮，选署众神以并轂。",
      "路漫漫其修远兮，徐弭节而高厉。",
      "左雨师使径侍兮，右雷公以为卫。",
      "欲度世以忘归兮，意姿睢以抯挢。",
      "内欣欣而自美兮，聊媮娱以淫乐。",
      "涉青云以汎滥游兮，忽临睨夫旧乡。",
      "仆夫怀余心悲兮，边马顾而不行。",
      "思旧故以想象兮，长太息而掩涕。",
      "汜容与而遐举兮，聊抑志而自弭。",
      "指炎神而直驰兮，吾将往乎南疑。",
      "览方外之荒忽兮，沛罔瀁而自浮。",
      "祝融戒而跸御兮，腾告鸾鸟迎宓妃。",
      "张咸池奏承云兮，二女御九韶歌。",
      "使湘灵鼓瑟兮，令海若舞冯夷。",
      "玄螭虫象并出进兮，形蟉虯而逶蛇。",
      "雌蜺便娟以增挠兮，鸾鸟轩翥而翔飞。",
      "音乐博衍无终极兮，焉乃逝以徘徊。",
      "舒并节以驰骛兮，逴绝垠乎寒门。",
      "轶迅风于清源兮，从颛顼乎增冰。",
      "历玄冥以邪径兮，乘间维以反顾。",
      "召黔赢而见之兮，为余先乎平路。",
      "经营四方兮，周流六漠。",
      "上至列缺兮，降望大壑。",
      "下峥嵘而无地兮，上寥廓而无天。",
      "视倏忽而无见兮，听惝恍而无闻。",
      "超无为以至清兮，与泰初而为邻。"
    ],
    "rhythmic": "远游",
    "tags": [
      "楚辞",
      "远游"
    ]
  },
  {
    "author": "屈原",
    "paragraphs": [
      "屈原既放，三年不得复见。竭知尽忠而蔽障于谗。心烦虑乱，不知所从。乃往见太卜郑詹尹曰：“余有所疑，愿因先生决之。”詹尹乃端策拂龟，曰：“君将何以教之？”",
      "屈原曰：“吾宁悃悃款款，朴以忠乎，将送往劳来，斯无穷乎？宁诛锄草茅以力耕乎，将游大人以成名乎？宁正言不讳以危身乎，将从俗富贵以偷生乎？宁超然高举以保真乎，将哫訾栗斯，喔咿儒儿，以事妇人乎？宁廉洁正直以自清乎，将突梯滑稽，如脂如韦，以洁楹乎？宁昂昂若千里之驹乎，将泛泛若水中之凫，与波上下，偷以全吾躯乎？宁与骐骥亢轭乎，将随驽马之迹乎？宁与黄鹄比翼乎，将与鸡鹜争食乎？此孰吉孰凶？何去何从？世溷浊而不清：蝉翼为重，千钧为轻黄钟毁弃，瓦釜雷鸣谗人高张，贤士无名。吁嗟默默兮，谁知吾之廉贞！”",
      "詹尹乃释策而谢曰：“夫尺有所短，寸有所长物有所不足，智有所不明数有所不逮，神有所不通。用君之心，行君之意。龟策诚不能知此事。”"
    ],
    "rhythmic": "卜居",
    "tags": [
      "楚辞",
      "卜居"
    ]
  },
  {
    "author": "屈原",
    "paragraphs": [
      "屈原既放，游于江潭，行吟泽畔，颜色憔悴，形容枯槁。渔父见而问之曰：“子非三闾大夫与？何故至于斯？”屈原曰：“举世皆浊我独清，众人皆醉我独醒，是以见放。”",
      "渔父曰：“圣人不凝滞于物，而能与世推移。世人皆浊，何不淈其泥而扬其波？众人皆醉，何不餔其糟而歠其醨？何故深思高举，自令放为？”",
      "屈原曰：“吾闻之，新沐者必弹冠，新浴者必振衣安能以身之察察，受物之汶汶者乎？宁赴湘流，葬于江鱼之腹中。安能以皓皓之白，而蒙世俗之尘埃乎?”",
      "渔父莞尔而笑，鼓枻而去。",
      "乃歌曰：“沧浪之水清兮，可以濯吾缨。沧浪之水浊兮，可以濯吾足。”遂去，不复与言。"
    ],
    "rhythmic": "渔父",
    "tags": [
      "楚辞",
      "渔父"
    ]
  },
  {
    "author": "宋玉",
    "paragraphs": [
      "悲哉，秋之为气也！萧瑟兮草木摇落而变衰。",
      "憭栗兮若在远行，登山临水兮送将归。",
      "泬漻兮天高而气清，寂寥兮收潦而水清。",
      "憯悽增欷兮，薄寒之中人，怆怳懭悢兮，去故而就新。",
      "坎廪兮贫士失职而志不平，廓落兮羁旅而无友生，惆怅兮而私自怜！",
      "燕翩翩其辞归兮，蝉寂漠而无声。",
      "雁廱廱而南游兮，鹍鸡啁哳而悲鸣。",
      "独申旦而不寐兮，哀蟋蟀之宵征。",
      "时亹亹而过中兮，蹇淹留而无成。",
      "悲忧穷戚兮独处廓，有美一人兮心不绎。",
      "去乡离家兮来远客，超逍遥兮今焉薄！",
      "专思君兮不可化，君不知兮可奈何！",
      "蓄怨兮积思，心烦憺兮忘食事。",
      "原一见兮道余意，君之心兮与余异。",
      "车既驾兮朅而归，不得见兮心伤悲。",
      "倚结軨兮长太息，涕潺湲兮下霑轼。",
      "忼慨绝兮不得，中瞀乱兮迷惑。",
      "私自怜兮何极？",
      "心怦怦兮谅直。",
      "皇天平分四时兮，窃独悲此凛秋。",
      "白露既下百草兮，奄离披此梧楸。",
      "去白日之昭昭兮，袭长夜之悠悠。",
      "离芳蔼之方壮兮，余萎约而悲愁。",
      "秋既先戒以白露兮，冬又申之以严霜。",
      "收恢台之孟夏兮，然欿傺而沉藏。",
      "叶菸邑而无色兮，枝烦挐而交横。",
      "颜淫溢而将罢兮，柯仿佛而萎黄。",
      "萷櫹椮之可哀兮，形销铄而瘀伤。",
      "惟其纷糅而将落兮，恨其失时而无当。",
      "揽騑辔而下节兮，聊逍遥以相佯。",
      "岁忽忽而遒尽兮，恐余寿之弗将。",
      "悼余生之不时兮，逢此世之俇攘。",
      "澹容与而独倚兮，蟋蟀鸣此西堂。",
      "心怵惕而震荡兮，何所忧之多方。",
      "卬明月而太息兮，步列星而极明。",
      "窃悲夫蕙华之曾敷兮，纷旖旎乎都房。",
      "何曾华之无实兮，从风雨而飞飏！",
      "以为君独服此蕙兮，羌无以异于众芳。",
      "闵奇思之不通兮，将去君而高翔。",
      "心闵怜之惨悽兮，愿一见而有明。",
      "重无怨而生离兮，中结轸而增伤。",
      "岂不郁陶而思君兮？",
      "君之门以九重！猛犬狺狺而迎吠兮，关梁闭而不通。",
      "皇天淫溢而秋霖兮，后土何时而得漧？",
      "塊独守此无泽兮，仰浮云而永叹！何时俗之工巧兮？",
      "背绳墨而改错！郤骐骥而不乘兮，策驽骀而取路。",
      "当世岂无骐骥兮，诚莫之能善御。",
      "见执辔者非其人兮，故駶跳而远去。",
      "凫雁皆唼夫梁藻兮，凤愈飘翔而高举。",
      "圜凿而方枘兮，吾固知其鉏铻而难入。",
      "众鸟皆有所登棲兮，凤独遑遑而无所集。",
      "原衔枚而无言兮，尝被君之渥洽。",
      "太公九十乃显荣兮，诚未遇其匹合。",
      "谓骐骥兮安归？",
      "谓凤皇兮安棲？",
      "变古易俗兮世衰，今之相者兮举肥。",
      "骐骥伏匿而不见兮，凤皇高飞而不下。",
      "鸟兽犹知怀德兮，何云贤士之不处？",
      "骥不骤进而求服兮，凤亦不贪餧而妄食。",
      "君弃远而不察兮，虽原忠其焉得？",
      "欲寂漠而绝端兮，窃不敢忘初之厚德。",
      "独悲愁其伤人兮，冯郁郁其何极？",
      "霜露惨悽而交下兮，心尚幸其弗济。",
      "霰雪雰糅其增加兮，乃知遭命之将至。",
      "原徼幸而有待兮，泊莽莽与野草同死。",
      "原自往而径游兮，路壅绝而不通。",
      "欲循道而平驱兮，又未知其所从。",
      "然中路而迷惑兮，自压桉而学诵。",
      "性愚陋以褊浅兮，信未达乎从容。",
      "窃美申包胥之气盛兮，恐时世之不固。",
      "何时俗之工巧兮？",
      "灭规矩而改凿！独耿介而不随兮，原慕先圣之遗教。",
      "处浊世而显荣兮，非余心之所乐。",
      "与其无义而有名兮，宁穷处而守高。",
      "食不媮而为饱兮，衣不苟而为温。",
      "窃慕诗人之遗风兮，原讬志乎素餐。",
      "蹇充倔而无端兮，泊莽莽而无垠。",
      "无衣裘以御冬兮，恐溘死不得见乎阳春。",
      "靓杪秋之遥夜兮，心缭悷而有哀。",
      "春秋逴逴而日高兮，然惆怅而自悲。",
      "四时递来而卒岁兮，阴阳不可与俪偕。",
      "白日晼晚其将入兮，明月销铄而减毁。",
      "岁忽忽而遒尽兮，老冉冉而愈弛。",
      "心摇悦而日幸兮，然怊怅而无冀。",
      "中憯恻之悽怆兮，长太息而增欷。",
      "年洋洋以日往兮，老嵺廓而无处。",
      "事亹亹而觊进兮，蹇淹留而踌躇。",
      "何氾滥之浮云兮？",
      "猋壅蔽此明月。",
      "忠昭昭而原见兮，然霠曀而莫达。",
      "原皓日之显行兮，云蒙蒙而蔽之。",
      "窃不自聊而原忠兮，或黕点而汙之。",
      "尧舜之抗行兮，瞭冥冥而薄天。",
      "何险巇之嫉妒兮？",
      "被以不慈之伪名。",
      "彼日月之照明兮，尚黯黮而有瑕。",
      "何况一国之事兮，亦多端而胶加。",
      "被荷裯之晏晏兮，然潢洋而不可带。",
      "既骄美而伐武兮，负左右之耿介。",
      "憎愠惀之修美兮，好夫人之慷慨。",
      "众踥蹀而日进兮，美超远而逾迈。",
      "农夫辍耕而容与兮，恐田野之芜秽。",
      "事緜緜而多私兮，窃悼後之危败。",
      "世雷同而炫曜兮，何毁誉之昧昧！",
      "今修饰而窥镜兮，後尚可以竄藏。",
      "愿寄言夫流星兮，羌倏忽而难当。",
      "卒壅蔽此浮云，下暗漠而无光。",
      "尧舜皆有所举任兮，故高枕而自适。",
      "谅无怨于天下兮，心焉取此怵惕？",
      "乘骐骥之浏浏兮，驭安用夫强策？",
      "谅城郭之不足恃兮，虽重介之何益？",
      "邅翼翼而无终兮，忳惛惛而愁约。",
      "生天地之若过兮，功不成而无嶜。",
      "原沉滞而不见兮，尚欲布名乎天下。",
      "然潢洋而不遇兮，直怐愗而自苦。",
      "莽洋洋而无极兮，忽翱翔之焉薄？",
      "国有骥而不知乘兮，焉皇皇而更索？",
      "宁戚讴于车下兮，桓公闻而知之。",
      "无伯乐之相善兮，今谁使乎誉之？",
      "罔流涕以聊虑兮，惟著意而得之。",
      "纷纯纯之愿忠兮，妒被离而鄣之。",
      "原赐不肖之躯而别离兮，放游志乎云中。",
      "乘精气之抟抟兮，骛诸神之湛湛。",
      "骖白霓之習習兮，历群灵之丰丰。",
      "左硃雀之茇茇兮，右苍龙之躣躣。",
      "属雷师之阗阗兮，通飞廉之衙衙。",
      "前轻辌之锵锵兮，后辎乘之从从。",
      "载云旗之委蛇兮，扈屯骑之容容。",
      "计专专之不可化兮，原遂推而为臧。",
      "赖皇天之厚德兮，还及君之无恙！"
    ],
    "rhythmic": "九辩",
    "tags": [
      "楚辞",
      "九辩"
    ]
  },
  {
    "author": "宋玉",
    "paragraphs": [
      "朕幼清以廉洁兮，身服义而未沫。",
      "主此盛德兮，牵于俗而芜秽。",
      "上无所考此盛德兮，长离殃而愁苦。",
      "帝告巫阳曰：“有人在下，我欲辅之。魂魄离散，汝筮予之。”",
      "巫阳对曰：“掌梦！上帝其难从。若必筮予之，恐后之谢，不能复用。”",
      "巫阳焉乃下招曰：魂兮归来！去君之恒干，何为四方些？",
      "舍君之乐处，而离彼不祥些！魂兮归来！东方不可以讬些。",
      "长人千仞，惟魂是索些。",
      "十日代出，流金铄石些。",
      "彼皆习之，魂往必释些。",
      "归来兮！不可以讬些。",
      "魂兮归来！南方不可以止些。",
      "雕题黑齿，得人肉以祀，以其骨为醢些。",
      "蝮蛇蓁蓁，封狐千里些。",
      "雄虺九首，往来倏忽，吞人以益其心些。",
      "归来兮！不可久淫些。",
      "魂兮归来！西方之害，流沙千里些。",
      "旋入雷渊，爢散而不可止些。",
      "幸而得脱，其外旷宇些。",
      "赤蚁若象，玄蜂若壶些。",
      "五谷不生，丛菅是食些。",
      "其土烂人，求水无所得些。",
      "彷徉无所倚，广大无所极些。",
      "归来兮！恐自遗贼些。",
      "魂兮归来！北方不可以止些。",
      "增冰峨峨，飞雪千里些。",
      "归来兮！不可以久些。",
      "魂兮归来！君无上天些。",
      "虎豹九关，啄害下人些。",
      "一夫九首，拔木九千些。",
      "豺狼从目，往来侁侁些。",
      "悬人以嬉，投之深渊些。",
      "致命于帝，然后得瞑些。",
      "归来！往恐危身些。",
      "魂兮归来！君无下此幽都些。",
      "土伯九约，其角觺觺些。",
      "敦脄血拇，逐人伂駓駓些。",
      "参目虎首，其身若牛些。",
      "此皆甘人，归来！恐自遗灾些。",
      "魂兮归来！入修门些。",
      "工祝招君，背行先些。",
      "秦篝齐缕，郑绵络些。",
      "招具该备，永啸呼些。",
      "魂兮归来！反故居些。",
      "天地四方，多贼奸些。",
      "像设君室，静闲安些。",
      "高堂邃宇，槛层轩些。",
      "层台累榭，临高山些。",
      "网户朱缀，刻方连些。",
      "冬有穾厦，夏室寒些。",
      "川谷径复，流潺湲些。",
      "光风转蕙，氾崇兰些。",
      "经堂入奥，朱尘筵些。",
      "砥室翠翘，挂曲琼些。",
      "翡翠珠被，烂齐光些。",
      "蒻阿拂壁，罗帱张些。",
      "纂组绮缟，结琦璜些。",
      "室中之观，多珍怪些。",
      "兰膏明烛，华容备些。",
      "二八侍宿，射递代些。",
      "九侯淑女，多迅众些。",
      "盛鬋不同制，实满宫些。",
      "容态好比，顺弥代些。",
      "弱颜固植，謇其有意些。",
      "姱容修态，絚洞房些。",
      "蛾眉曼睩，目腾光些。",
      "靡颜腻理，遗视矊些。",
      "离榭修幕，侍君之闲些。",
      "悲帷翠帐，饰高堂些。",
      "红壁沙版，玄玉梁些。",
      "仰观刻桷，画龙蛇些。",
      "坐堂伏槛，临曲池些。",
      "芙蓉始发，杂芰荷些。",
      "紫茎屏风，文缘波些。",
      "文异豹饰，侍陂陁些。",
      "轩辌既低，步骑罗些。",
      "兰薄户树，琼木篱些。",
      "魂兮归来！何远为些？",
      "室家遂宗，食多方些。",
      "稻粢穱麦，挐黄梁些。",
      "大苦醎酸，辛甘行些。",
      "肥牛之腱，臑若芳些。",
      "和酸若苦，陈吴羹些。",
      "胹鳖炮羔，有柘浆些。",
      "鹄酸臇凫，煎鸿鸧些。",
      "露鸡臛蠵，厉而不爽些。",
      "粔籹蜜饵，有餦餭些。",
      "瑶浆蜜勺，实羽觞些。",
      "挫糟冻饮，酎清凉些。",
      "华酌既陈，有琼浆些。",
      "归来反故室，敬而无妨些。",
      "肴羞未通，女乐罗些。",
      "敶钟按鼓，造新歌些。",
      "《涉江》《采菱》，发《扬荷》些。",
      "美人既醉，朱颜酡些。",
      "嬉光眇视，目曾波些。",
      "被文服纤，丽而不奇些。",
      "长发曼鬋，艳陆离些。",
      "二八齐容，起郑舞些。",
      "衽若交竿，抚案下些。",
      "竽瑟狂会，搷鸣鼓些。",
      "宫庭震惊，发<激楚>些。",
      "吴歈蔡讴，奏大吕些。",
      "士女杂坐，乱而不分些。",
      "放敶组缨，班其相纷些。",
      "郑卫妖玩，来杂陈些。",
      "《激楚》之结，独秀先些。",
      "菎蔽象棋，有六簙些。",
      "分曹并进，遒相迫些。",
      "成枭而牟，呼五白些。",
      "晋制犀比，费白日些。",
      "铿钟摇簴，揳梓瑟些。",
      "娱酒不废，沈日夜些。",
      "兰膏明烛，华灯错些。",
      "结撰至思，兰芳假些。",
      "人有所极，同心赋些。",
      "酎饮尽欢，乐先故些。",
      "魂兮归来！反故居些。",
      "乱曰：献岁发春兮，汨吾南征。",
      "菉蘋齐叶兮，白芷生。",
      "路贯庐江兮，左长薄。",
      "倚沼畦瀛兮，遥望博。",
      "青骊结驷兮，齐千乘。",
      "悬火延起兮，玄颜烝。",
      "步及骤处兮，诱骋先。",
      "抑骛若通兮，引车右还。",
      "与王趋梦兮，课后先。",
      "君王亲发兮，惮青兕。",
      "朱明承夜兮，时不可以淹。",
      "皋兰被径兮，斯路渐。",
      "湛湛江水兮，上有枫。",
      "目极千里兮，伤春心。",
      "魂兮归来，哀江南！"
    ],
    "rhythmic": "招魂",
    "tags": [
      "楚辞",
      "招魂"
    ]
  },
  {
    "author": "景差",
    "paragraphs": [
      "青春受谢，白日昭只。",
      "春气奋发，万物遽只。",
      "冥凌浃行，魂无逃只。",
      "魂魄归来！无远遥只。",
      "魂乎归来！无东无西，无南无北只。",
      "东有大海，溺水浟浟只。",
      "螭龙并流，上下悠悠只。",
      "雾雨淫淫，白皓胶只。",
      "魂乎无东！汤谷寂寥只。",
      "魂乎无南！南有炎火千里，蝮蛇蜒只。",
      "山林险隘，虎豹蜿只。",
      "鰅鳙短狐，王虺骞只。",
      "魂乎无南！蜮伤躬只",
      "魂乎无西！西方流沙，漭洋洋只。",
      "豕首纵目，被发鬤只。",
      "长爪踞牙，诶笑狂只。",
      "魂乎无西！多害伤只。",
      "魂乎无北！北有寒山，趠龙赩只。",
      "代水不可涉，深不可测只。",
      "天白颢颢，寒凝凝只。",
      "魂乎无往！盈北极只。",
      "魂魄归来！闲以静只。",
      "自恣荆楚，安以定只。",
      "逞志究欲，心意安只。",
      "穷身永乐，年寿延只。",
      "魂乎归来！乐不可言只。",
      "五谷六仞，设菰梁只。",
      "鼎臑盈望，和致芳只。",
      "内鸧鸽鹄，味豺羹只。",
      "魂乎归来！恣所尝只。",
      "鲜蠵甘鸡，和楚酪只。",
      "醢豚苦狗，脍苴蒪只。",
      "吴酸蒿蒌，不沾薄只。",
      "魂兮归来！恣所择只。",
      "炙鸹烝凫，煔鹑敶只。",
      "煎鰿膗雀，遽爽存只。",
      "魂乎归来！丽以先只。",
      "四酎并孰，不涩嗌只。",
      "清馨冻饮，不歠役只。",
      "吴醴白蘖，和楚沥只。",
      "魂乎归来！不遽惕只。",
      "代秦郑卫，鸣竽张只。",
      "伏戏《驾辩》，楚《劳商》只。",
      "讴和《扬阿》，赵萧倡只。",
      "魂乎归来！定空桑只。",
      "二八接舞，投诗赋只。",
      "叩钟调磬，娱人乱只。",
      "四上竞气，极声变只。",
      "魂乎归来！听歌譔只。",
      "朱唇皓齿，嫭以姱只。",
      "比德好闲，习以都只。",
      "丰肉微骨，调以娱只。",
      "魂乎归来！安以舒只。",
      "嫮目宜笑，娥眉曼只。",
      "容则秀雅，稚朱颜只。",
      "魂乎归来！静以安只。",
      "姱修滂浩，丽以佳只。",
      "曾颊倚耳，曲眉规只。",
      "滂心绰态，姣丽施只。",
      "小腰秀颈，若鲜卑只。",
      "魂乎归来！思怨移只。",
      "易中利心，以动作只。",
      "粉白黛黑，施芳泽只。",
      "长袂拂面，善留客只。",
      "魂乎归来！以娱昔只。",
      "青色直眉，美目媔只。",
      "靥辅奇牙，宜笑嘕只。",
      "丰肉微骨，体便娟只。",
      "魂乎归来！恣所便只。",
      "夏屋广大，沙堂秀只。",
      "南房小坛，观绝霤只。",
      "曲屋步壛，宜扰畜只。",
      "腾驾步游，猎春囿只。",
      "琼轂错衡，英华假只。",
      "茝兰桂树，郁弥路只。",
      "魂乎归来！恣志虑只。",
      "孔雀盈园，畜鸾皇只！",
      "鵾鸿群晨，杂鶖鸧只。",
      "鸿鹄代游，曼骕驦只。",
      "魂乎归来！凤凰翔只。",
      "曼泽怡面，血气盛只。",
      "永宜厥身，保寿命只。",
      "室家盈廷，爵禄盛只。",
      "魂乎归来！居室定只。",
      "接径千里，出若云只。",
      "三圭重侯，听类神只。",
      "察笃夭隐，孤寡存只。",
      "魂兮归来！正始昆只。",
      "田邑千畛，人阜昌只。",
      "美冒众流，德泽章只。",
      "先威后文，善美明只。",
      "魂乎归来！赏罚当只。",
      "名声若日，照四海只。",
      "德誉配天，万民理只。",
      "北至幽陵，南交阯只。",
      "西薄羊肠，东穷海只。",
      "魂乎归来！尚贤士只。",
      "发政献行，禁苛暴只。",
      "举杰压陛，诛讥罢只。",
      "直赢在位，近禹麾只。",
      "豪杰执政，流泽施只。",
      "魂乎来归！国家为只。",
      "雄雄赫赫，天德明只。",
      "三公穆穆，登降堂只。",
      "诸侯毕极，立九卿只。",
      "昭质既设，大侯张只。",
      "执弓挟矢，揖辞让只。",
      "魂乎来归！尚三王只。"
    ],
    "rhythmic": "大招",
    "tags": [
      "楚辞",
      "大招"
    ]
  },
  {
    "author": "贾谊",
    "paragraphs": [
      "惜余年老而日衰兮，岁忽忽而不反。",
      "登苍天而高举兮，历众山而日远。",
      "观江河之纡曲兮，离四海之霑濡。",
      "攀北极而一息兮，吸沆瀣以充虚。",
      "飞朱鸟使先驱兮，驾太一之象舆。",
      "苍龙蚴虯于左骖兮，白虎骋而为右騑。",
      "建日月以为盖兮，载玉女于後车。",
      "驰骛于杳冥之中兮，休息虖昆仑之墟。",
      "乐穷极而不厌兮，愿从容虖神明。",
      "涉丹水而驰骋兮，右大夏之遗风。",
      "黄鹄之一举兮，知山川之纡曲。",
      "再举兮，睹天地之圜方。",
      "临中国之众人兮，讬回飙乎尚羊。",
      "乃至少原之野兮，赤松、王乔皆在旁。",
      "二子拥瑟而调均兮，余因称乎清商。",
      "澹然而自乐兮，吸众气而翱翔。",
      "念我长生而久仙兮，不如反余之故乡。",
      "黄鹄後时而寄处兮，鸱枭群而制之。",
      "神龙失水而陆居兮，为蝼蚁之所裁。",
      "夫黄鹄神龙犹如此兮，况贤者之逢乱世哉。",
      "寿冉冉而日衰兮，固儃回而不息。",
      "俗流从而不止兮，众枉聚而矫直。",
      "或偷合而苟进兮，或隐居而深藏。",
      "苦称量之不审兮，同权概而就衡。",
      "或推迻而苟容兮，或直言之谔謣。",
      "伤诚是之不察兮，并纫茅丝以为索。",
      "方世俗之幽昏兮，眩白黑之美恶。",
      "放山渊之龟玉兮，相与贵夫砾石。",
      "梅伯数谏而至醢兮，来革顺志而用国。",
      "悲仁人之尽节兮，反为小人之所贼。",
      "比干忠谏而剖心兮，箕子被发而佯狂。",
      "水背流而源竭兮，木去根而不长。",
      "非重躯以虑难兮，惜伤身之无功。",
      "已矣哉！独不见夫鸾凤之高翔兮，乃集大皇之野。",
      "循四极而回周兮，见盛德而後下。",
      "彼圣人之神德兮，远浊世而自藏。",
      "使麒麟可得羁而係兮，又何以异虖犬羊？"
    ],
    "rhythmic": "惜誓",
    "tags": [
      "楚辞",
      "惜誓"
    ]
  },
  {
    "author": "淮南小山",
    "paragraphs": [
      "桂树丛生兮山之幽，偃蹇连蜷兮枝相缭。",
      "山气巄嵷兮石嵯峨，溪谷崭岩兮水曾波。",
      "猿狖群啸兮虎豹嗥，攀援桂枝兮聊淹留。",
      "王孙游兮不归，春草生兮萋萋。",
      "岁暮兮不自聊，蟪蛄鸣兮啾啾。",
      "坱兮轧，山曲岪，心淹留兮恫慌忽。",
      "罔兮沕，憭兮栗，虎豹穴。",
      "丛薄深林兮，人上栗。",
      "嵚岑碕礒兮，碅磳磈硊",
      "树轮相纠兮，林木茷骫。",
      "青莎杂树兮，薠草靃靡",
      "白鹿麏麚兮，或腾或倚。",
      "状貌崟崟兮峨峨，凄凄兮漇漇。",
      "猕猴兮熊罴，慕类兮以悲",
      "攀援桂枝兮聊淹留。",
      "虎豹斗兮熊罴咆，禽兽骇兮亡其曹。",
      "王孙兮归来，山中兮不可以久留。"
    ],
    "rhythmic": "招隐士",
    "tags": [
      "楚辞",
      "招隐士"
    ]
  },
  {
    "author": "东方朔",
    "paragraphs": [
      "平生于国兮，长于原野。",
      "言语讷譅兮，又无彊辅。",
      "浅智褊能兮，闻见又寡。",
      "数言便事兮，见怨门下。",
      "王不察其长利兮，卒见弃乎原野。",
      "伏念思过兮，无可改者。",
      "群众成朋兮，上浸以惑。",
      "巧佞在前兮，贤者灭息。",
      "尧、舜圣已没兮，孰为忠直？",
      "高山崔巍兮，水流汤汤。",
      "死日将至兮，与麋鹿同坑。",
      "塊兮鞠，当道宿，举世皆然兮，余将谁告？",
      "斥逐鸿鹄兮，近习鸱枭，斩伐橘柚兮，列树苦桃。",
      "便娟之修竹兮，寄生乎江潭。",
      "上葳蕤而防露兮，下泠泠而来风。",
      "孰知其不合兮，若竹柏之异心。",
      "往者不可及兮，来者不可待。",
      "悠悠苍天兮，莫我振理。",
      "窃怨君之不寤兮，吾独死而後已。"
    ],
    "rhythmic": "初放",
    "tags": [
      "楚辞",
      "七谏"
    ]
  },
  {
    "author": "东方朔",
    "paragraphs": [
      "惟往古之得失兮，览私微之所伤。",
      "尧舜圣而慈仁兮，後世称而弗忘。",
      "齐桓失于专任兮，夷吾忠而名彰。",
      "晋献惑于孋姬兮，申生孝而被殃。",
      "偃王行其仁义兮，荆文寤而徐亡。",
      "纣暴虐以失位兮，周得佐乎吕望。",
      "修往古以行恩兮，封比干之丘垄。",
      "贤俊慕而自附兮，日浸淫而合同。",
      "明法令而修理兮，兰芷幽而有芳。",
      "苦众人之妒予兮，箕子寤而佯狂。",
      "不顾地以贪名兮，心怫郁而内伤。",
      "联蕙芷以为佩兮，过鲍肆而失香。",
      "正臣端其操行兮，反离谤而见攘。",
      "世俗更而变化兮，伯夷饿于首阳。",
      "独廉洁而不容兮，叔齐久而逾明。",
      "浮云陈而蔽晦兮，使日月乎无光。",
      "忠臣贞而欲谏兮，谗谀毁而在旁。",
      "秋草荣其将实兮，微霜下而夜降。",
      "商风肃而害生兮，百草育而不长。",
      "众并谐以妒贤兮，孤圣特而易伤。",
      "怀计谋而不见用兮，岩穴处而隐藏。",
      "成功隳而不卒兮，子胥死而不葬。",
      "世从俗而变化兮，随风靡而成行。",
      "信直退而毁败兮，虚伪进而得当。",
      "追悔过之无及兮，岂尽忠而有功。",
      "废制度而不用兮，务行私而去公。",
      "终不变而死节兮，惜年齿之未央。",
      "将方舟而下流兮，冀幸君之发矇。",
      "痛忠言之逆耳兮，恨申子之沉江。",
      "愿悉心之所闻兮，遭值君之不聪。",
      "不开寤而难道兮，不别横之与纵。",
      "听奸臣之浮说兮，绝国家之久长。",
      "灭规矩而不用兮，背绳墨之正方。",
      "离忧患而乃寤兮，若纵火于秋蓬。",
      "业失之而不救兮，尚何论乎祸凶。",
      "彼离畔而朋党兮，独行之士其何望？",
      "日渐染而不自知兮，秋毫微哉而变容。",
      "众轻积而折轴兮，原咎杂而累重。",
      "赴湘沅之流澌兮，恐逐波而复东。",
      "怀沙砾而自沉兮，不忍见君之蔽壅。"
    ],
    "rhythmic": "沉江",
    "tags": [
      "楚辞",
      "七谏"
    ]
  },
  {
    "author": "东方朔",
    "paragraphs": [
      "世沉淖而难论兮，俗岒峨而嵾嵯。",
      "清泠泠而歼灭兮，溷湛湛而日多。",
      "枭鸮既以成群兮，玄鹤弭翼而屏移。",
      "蓬艾亲入御于床笫兮，马兰踸踔而日加。",
      "弃捐药芷与杜衡兮，余柰世之不知芳何？",
      "何周道之平易兮，然芜秽而险戏。",
      "高阳无故而委尘兮，唐虞点灼而毁议。",
      "谁使正其真是兮，虽有八师而不可为。",
      "皇天保其高兮，后土持其久。",
      "服清白以逍遥兮，偏与乎玄英异色。",
      "西施媞媞而不得见兮，嫫母勃屑而日侍。",
      "桂蠹不知所淹留兮，蓼虫不知徙乎葵菜。",
      "处湣湣之浊世兮，今安所达乎吾志。",
      "意有所载而远逝兮，固非众人之所识。",
      "骥踌躇于弊輂兮，遇孙阳而得代。",
      "吕望穷困而不聊生兮，遭周文而舒志。",
      "宁戚饭牛而商歌兮，桓公闻而弗置。",
      "路室女之方桑兮，孔子过之以自侍。",
      "吾独乖剌而无当兮，心悼怵而耄思。",
      "思比干之恲恲兮，哀子胥之慎事。",
      "悲楚人之和氏兮，献宝玉以为石。",
      "遇厉武之不察兮，羌两足以毕斮。",
      "小人之居势兮，视忠正之何若？",
      "改前圣之法度兮，喜嗫嚅而妄作。",
      "亲谗谀而疏贤圣兮，讼谓闾娵为丑恶。",
      "愉近习而蔽远兮，孰知察其黑白？",
      "卒不得效其心容兮，安眇眇而无所归薄。",
      "专精爽以自明兮，晦冥冥而壅蔽。",
      "年既已过太半兮，然埳轲而留滞。",
      "欲高飞而远集兮，恐离罔而灭败。",
      "独冤抑而无极兮，伤精神而寿夭。",
      "皇天既不纯命兮，余生终无所依。",
      "愿自沉于江流兮，绝横流而径逝。",
      "宁为江海之泥涂兮，安能久见此浊世？"
    ],
    "rhythmic": "怨世",
    "tags": [
      "楚辞",
      "七谏"
    ]
  },
  {
    "author": "东方朔",
    "paragraphs": [
      "贤士穷而隐处兮，廉方正而不容。",
      "子胥谏而靡躯兮，比干忠而剖心。",
      "子推自割而飤君兮，德日忘而怨深。",
      "行明白而曰黑兮，荆棘聚而成林。",
      "江离弃于穷巷兮，蒺藜蔓乎东厢。",
      "贤者蔽而不见兮，谗谀进而相朋。",
      "枭鸮并进而俱鸣兮，凤皇飞而高翔。",
      "原壹往而径逝兮，道壅绝而不通。"
    ],
    "rhythmic": "怨思",
    "tags": [
      "楚辞",
      "七谏"
    ]
  },
  {
    "author": "东方朔",
    "paragraphs": [
      "居愁懃其谁告兮，独永思而忧悲。",
      "内自省而不惭兮，操愈坚而不衰。",
      "隐三年而无决兮，岁忽忽其若颓。",
      "怜余身不足以卒意兮，冀一见而复归。",
      "哀人事之不幸兮，属天命而委之咸池。",
      "身被疾而不闲兮，心沸热其若汤。",
      "冰炭不可以相并兮，吾固知乎命之不长。",
      "哀独苦死之无乐兮，惜予年之未央。",
      "悲不反余之所居兮，恨离予之故乡。",
      "鸟兽惊而失群兮，犹高飞而哀鸣。",
      "狐死必首丘兮，夫人孰能不反其真情？",
      "故人疏而日忘兮，新人近而俞好。",
      "莫能行于杳冥兮，孰能施于无报？",
      "苦众人之皆然兮，乘回风而远游。",
      "凌恆山其若陋兮，聊愉娱以忘忧。",
      "悲虚言之无实兮，苦众口之铄金。",
      "过故乡而一顾兮，泣歔欷而霑衿。",
      "厌白玉以为面兮，怀琬琰以为心。",
      "邪气入而感内兮，施玉色而外淫。",
      "何青云之流澜兮，微霜降之蒙蒙。",
      "徐风至而徘徊兮，疾风过之汤汤。",
      "闻南籓乐而欲往兮，至会稽而且止。",
      "见韩众而宿之兮，问天道之所在？",
      "借浮云以送予兮，载雌霓而为旌。",
      "驾青龙以驰骛兮，班衍衍之冥冥。",
      "忽容容其安之兮，超慌忽其焉如？",
      "苦众人之难信兮，愿离群而远举。",
      "登峦山而远望兮，好桂树之冬荣。",
      "观天火之炎炀兮，听大壑之波声。",
      "引八维以自道兮，含沆瀣以长生。",
      "居不乐以时思兮，食草木之秋实。",
      "饮菌若之朝露兮，构桂木而为室。",
      "杂橘柚以为囿兮，列新夷与椒桢。",
      "鹍鹤孤而夜号兮，哀居者之诚贞。"
    ],
    "rhythmic": "自悲",
    "tags": [
      "楚辞",
      "七谏"
    ]
  },
  {
    "author": "东方朔",
    "paragraphs": [
      "哀时命之不合兮，伤楚国之多忧。",
      "内怀情之洁白兮，遭乱世而离尤。",
      "恶耿介之直行兮，世溷浊而不知。",
      "何君臣之相失兮，上沅湘而分离。",
      "测汨罗之湘水兮，知时固而不反。",
      "伤离散之交乱兮，遂侧身而既远。",
      "处玄舍之幽门兮，穴岩石而窟伏。",
      "从水蛟而为徙兮，与神龙乎休息。",
      "何山石之崭岩兮，灵魂屈而偃蹇。",
      "含素水而蒙深兮，日眇眇而既远。",
      "哀形体之离解兮，神罔两而无舍。",
      "惟椒兰之不反兮，魂迷惑而不知路。",
      "愿无过之设行兮，虽灭没之自乐。",
      "痛楚国之流亡兮，哀灵修之过到。",
      "固时俗之溷浊兮，志瞀迷而不知路。",
      "念私门之正匠兮，遥涉江而远去。",
      "念女嬃之婵媛兮，涕泣流乎于悒。",
      "我决死而不生兮，虽重追吾何及。",
      "戏疾濑之素水兮，望高山之蹇产。",
      "哀高丘之赤岸兮，遂没身而不反。"
    ],
    "rhythmic": "哀命",
    "tags": [
      "楚辞",
      "七谏"
    ]
  },
  {
    "author": "东方朔",
    "paragraphs": [
      "怨灵修之浩荡兮，夫何执操之不固？",
      "悲太山之为隍兮，孰江河之可涸？",
      "愿承闲而效志兮，恐犯忌而干讳。",
      "卒抚情以寂寞兮，然怊怅而自悲。",
      "玉与石其同匮兮，贯鱼眼与珠玑。",
      "驽骏杂而不分兮，服罢牛而骖骥。",
      "年滔滔而自远兮，寿冉冉而愈衰。",
      "心悇憛而烦冤兮，蹇超摇而无冀。",
      "固时俗之工巧兮，灭规矩而改错。",
      "郤骐骥而不乘兮，策驽骀而取路。",
      "当世岂无骐骥兮，诚无王良之善驭。",
      "见执辔者非其人兮，故驹跳而远去。",
      "不量凿而正枘兮，恐矩矱之不同。",
      "不论世而高举兮，恐操行之不调。",
      "弧弓弛而不张兮，孰云知其所至？",
      "无倾危之患难兮，焉知贤士之所死？",
      "俗推佞而进富兮，节行张而不著。",
      "贤良蔽而不群兮，朋曹比而党誉。",
      "邪说饰而多曲兮，正法弧而不公。",
      "直士隐而避匿兮，谗谀登乎明堂。",
      "弃彭咸之娱乐兮，灭巧倕之绳墨。",
      "菎蕗杂于黀蒸兮，机蓬矢以射革。",
      "驾蹇驴而无策兮，又何路之能极？",
      "以直鍼而为钓兮，又何鱼之能得？",
      "伯牙之绝弦兮，无锺子期而听之。",
      "和抱璞而泣血兮，安得良工而剖之？",
      "同音者相和兮，同类者相似。",
      "飞鸟号其群兮，鹿鸣求其友。",
      "故叩宫而宫应兮，弹角而角动。",
      "虎啸而谷风至兮，龙举而景云往。",
      "音声之相和兮，言物类之相感也。",
      "夫方圜之异形兮，势不可以相错。",
      "列子隐身而穷处兮，世莫可以寄讬。",
      "众鸟皆有行列兮，凤独翔翔而无所薄。",
      "经浊世而不得志兮，愿侧身岩穴而自讬。",
      "欲阖口而无言兮，尝被君之厚德。",
      "独便悁而怀毒兮，愁郁郁之焉极？",
      "念三年之积思兮，愿壹见而陈辞。",
      "不及君而骋说兮，世孰可为明之？",
      "身寝疾而日愁兮，情沉抑而不扬。",
      "众人莫可与论道兮，悲精神之不通。",
      "乱曰：鸾皇孔凤日以远兮，畜凫驾鹅。",
      "鸡鹜满堂坛兮，鼉黽游乎华池。",
      "要褭奔亡兮，腾驾橐驼。",
      "铅刀进御兮，遥弃太阿。",
      "拔搴玄芝兮，列树芋荷。",
      "橘柚萎枯兮，苦李旖旎。",
      "甂瓯登于明堂兮，周鼎潜潜乎深渊。",
      "自古而固然兮，吾又何怨乎今之人。"
    ],
    "rhythmic": "谬谏",
    "tags": [
      "楚辞",
      "七谏"
    ]
  },
  {
    "author": "庄忌",
    "paragraphs": [
      "哀时命之不及古人兮，夫何予生之不遘时！",
      "往者不可扳援兮，徠者不可与期。",
      "志憾恨而不逞兮，杼中情而属诗。",
      "夜炯炯而不寐兮，怀隐忧而历兹。",
      "心郁郁而无告兮，众孰可与深谋！",
      "欿愁悴而委惰兮，老冉冉而逮之。",
      "居处愁以隐约兮，志沉抑而不扬。",
      "道壅塞而不通兮，江河广而无梁。",
      "愿至昆仑之悬圃兮，采锺山之玉英。",
      "揽瑶木之橝枝兮，望阆风之板桐。",
      "弱水汩其为难兮，路中断而不通。",
      "势不能凌波以径度兮，又无羽翼而高翔。",
      "然隐悯而不达兮，独徙倚而彷徉。",
      "怅惝罔以永思兮，心纡轸而增伤。",
      "倚踌躇以淹留兮，日饥馑而绝粮。",
      "廓抱景而独倚兮，超永思乎故乡。",
      "廓落寂而无友兮，谁可与玩此遗芳？",
      "白日晼晼其將入兮，哀余寿之弗将。",
      "车既弊而马罢兮，蹇邅徊而不能行。",
      "身既不容于浊世兮，不知进退之宜当。",
      "冠崔嵬而切云兮，剑淋离而从横。",
      "衣摄叶以储与兮，左袪挂于榑桑",
      "右衽拂于不周兮，六合不足以肆行。",
      "上同凿枘于伏戏兮，下合矩矱于虞唐。",
      "原尊节而式高兮，志犹卑夫禹汤。",
      "虽知困其不改操兮，终不以邪枉害方。",
      "世并举而好朋兮，壹斗斛而相量。",
      "众比周以肩迫兮，贤者远而隐藏。",
      "为凤皇作鹑笼兮，虽翕翅其不容。",
      "灵皇其不寤知兮，焉陈词而效忠。",
      "俗嫉妒而蔽贤兮，孰知余之从容？",
      "愿舒志而抽冯兮，庸讵知其吉凶？",
      "璋珪杂于甑窐兮，陇廉与孟娵同宫。",
      "举世以为恆俗兮，固将愁苦而终穷。",
      "幽独转而不寐兮，惟烦懑而盈匈。",
      "魂眇眇而驰骋兮，心烦冤之忡忡。",
      "志欿憾而不憺兮，路幽昧而甚难。",
      "塊独守此曲隅兮，然欿切而永叹。",
      "愁修夜而宛转兮，气涫沸其若波。",
      "握剞劂而不用兮，操规矩而无所施。",
      "骋骐骥于中庭兮，焉能极夫远道？",
      "置援狖于棂槛兮，夫何以责其捷巧？",
      "驷跛鳖而上山兮，吾固知其不能陞。",
      "释管晏而任臧获兮，何权衡之能称？",
      "箟簬杂于黀蒸兮，机蓬矢以射革。",
      "负檐荷以丈尺兮，欲伸要而不可得。",
      "外迫胁于机臂兮，上牵联于矰隿。",
      "肩倾侧而不容兮，固陿腹而不得息。",
      "务光自投于深渊兮，不获世之尘垢。",
      "孰魁摧之可久兮，愿退身而穷处。",
      "凿山楹而为室兮，下被衣于水渚。",
      "雾露濛濛其晨降兮，云依斐而承宇。",
      "虹霓纷其朝霞兮，夕淫淫而淋雨。",
      "怊茫茫而无归兮，怅远望此旷野。",
      "下垂钓于溪谷兮，上要求于仙者。",
      "与赤松而结友兮，比王侨而为耦。",
      "使枭杨先导兮，白虎为之前後。",
      "浮云雾而入冥兮，骑白鹿而容与。",
      "魂眐眐以寄独兮，汨徂往而不归。",
      "处卓卓而日远兮，志浩荡而伤怀。",
      "鸾凤翔于苍云兮，故矰缴而不能加。",
      "蛟龙潜于旋渊兮，身不挂于罔罗。",
      "知贪饵而近死兮，不如下游乎清波。",
      "宁幽隐以远祸兮，孰侵辱之可为。",
      "子胥死而成义兮，屈原沉于汨罗。",
      "虽体解其不变兮，岂忠信之可化。",
      "志怦怦而内直兮，履绳墨而不颇。",
      "执权衡而无私兮，称轻重而不差。",
      "摡尘垢之枉攘兮，除秽累而反真。",
      "形体白而质素兮，中皎洁而淑清。",
      "时猒饫而不用兮，且隐伏而远身。",
      "聊窜端而匿迹兮，嗼寂默而无声。",
      "独便悁而烦毒兮，焉发愤而筊抒。",
      "时暧暧其将罢兮，遂闷叹而无名。",
      "伯夷死于首阳兮，卒夭隐而不荣。",
      "太公不遇文王兮，身至死而不得逞。",
      "怀瑶象而佩琼兮，愿陈列而无正。",
      "生天坠之若过兮，忽烂漫而无成。",
      "邪气袭余之形体兮，疾憯怛而萌生。",
      "原壹见阳春之白日兮，恐不终乎永年。"
    ],
    "rhythmic": "哀时命",
    "tags": [
      "楚辞",
      "哀时命"
    ]
  },
  {
    "author": "王褒",
    "paragraphs": [
      "极运兮不中，来将屈兮困穷。",
      "余深愍兮惨怛，愿一列兮无从。",
      "乘日月兮上征，顾游心兮鄗酆。",
      "弥览兮九隅，彷徨兮兰宫。",
      "芷闾兮药房，奋摇兮众芳。",
      "菌阁兮蕙楼，观道兮从横。",
      "宝金兮委积，美玉兮盈堂。",
      "桂水兮潺湲，扬流兮洋洋。",
      "蓍蔡兮踊跃，孔鹤兮回翔。",
      "抚槛兮远望，念君兮不忘。",
      "怫郁兮莫陈，永怀兮内伤。"
    ],
    "rhythmic": "匡机",
    "tags": [
      "楚辞",
      "九怀"
    ]
  },
  {
    "author": "王褒",
    "paragraphs": [
      "天门兮墬户，孰由兮贤者？",
      "无正兮溷厕，怀德兮何睹？",
      "假寐兮愍斯，谁可与兮寤语？",
      "痛凤兮远逝，畜鴳兮近处。",
      "鲸鱏兮幽潜，从虾兮游陼。",
      "乘虬兮登阳，载象兮上行。",
      "朝发兮葱岭，夕至兮明光。",
      "北饮兮飞泉，南采兮芝英。",
      "宣游兮列宿，顺极兮彷徉。",
      "红采兮骍衣，翠缥兮为裳。",
      "舒佩兮綝纚，竦余剑兮干将。",
      "腾蛇兮后从，飞駏兮步旁。",
      "微观兮玄圃，览察兮瑶光。",
      "启匮兮探筴，悲命兮相当。",
      "纫蕙兮永辞，将离兮所思。",
      "浮云兮容与，道余兮何之？",
      "远望兮仟眠，闻雷兮阗阗。",
      "阴忧兮感余，惆怅兮自怜。"
    ],
    "rhythmic": "通路",
    "tags": [
      "楚辞",
      "九怀"
    ]
  },
  {
    "author": "王褒",
    "paragraphs": [
      "林不容兮鸣蜩，余何留兮中州？",
      "陶嘉月兮总驾，搴玉英兮自修。",
      "结荣茝兮逶逝，将去烝兮远游。",
      "径岱土兮魏阙，历九曲兮牵牛。",
      "聊假日兮相佯，遗光燿兮周流。",
      "望太一兮淹息，纡余辔兮自休。",
      "晞白日兮皎皎，弥远路兮悠悠。",
      "顾列孛兮缥缥，观幽云兮陈浮。",
      "钜宝迁兮砏磤，雉咸雊兮相求。",
      "泱莽莽兮究志，惧吾心兮懤懤。",
      "步余马兮飞柱，览可与兮匹俦。",
      "卒莫有兮纤介，永余思兮怞怞。"
    ],
    "rhythmic": "危俊",
    "tags": [
      "楚辞",
      "九怀"
    ]
  },
  {
    "author": "王褒",
    "paragraphs": [
      "世溷兮冥昏，违君兮归真。",
      "乘龙兮偃蹇，高回翔兮上臻。",
      "袭英衣兮缇[糹習]，披华裳兮芳芬。",
      "登羊角兮扶舆，浮云漠兮自娱。",
      "握神精兮雍容，与神人兮相胥。",
      "流星坠兮成雨，进瞵盼兮上丘墟。",
      "览旧邦兮滃郁，余安能兮久居。",
      "志怀逝兮心懰栗，纡余辔兮踌躇。",
      "闻素女兮微歌，听王后兮吹竽。",
      "魂悽怆兮感哀，肠回回兮盘纡。",
      "抚余佩兮缤纷，高太息兮自怜。",
      "使祝融兮先行，令昭明兮开门。",
      "驰六蛟兮上征，竦余驾兮入冥。",
      "历九州兮索合，谁可与兮终生。",
      "忽反顾兮西囿，睹轸丘兮崎倾。",
      "横垂涕兮泫流，悲余后兮失灵。"
    ],
    "rhythmic": "昭世",
    "tags": [
      "楚辞",
      "九怀"
    ]
  },
  {
    "author": "王褒",
    "paragraphs": [
      "季春兮阳阳，列草兮成行。",
      "余悲兮兰生，委积兮从横。",
      "江离兮遗捐，辛夷兮挤臧。",
      "伊思兮往古，亦多兮遭殃。",
      "伍胥兮浮江，屈子兮沉湘。",
      "运余兮念兹，心内兮怀伤。",
      "望淮兮沛沛，滨流兮则逝。",
      "榜舫兮下流，东注兮磕磕。",
      "蛟龙兮导引，文鱼兮上濑。",
      "抽蒲兮陈坐，援芙蕖兮为盖。",
      "水跃兮余旌，继以兮微蔡。",
      "云旗兮电骛，倏忽兮容裔。",
      "河伯兮开门，迎余兮欢欣。",
      "顾念兮旧都，怀恨兮艰难。",
      "窃哀兮浮萍，汎淫兮无根。"
    ],
    "rhythmic": "尊嘉",
    "tags": [
      "楚辞",
      "九怀"
    ]
  },
  {
    "author": "王褒",
    "paragraphs": [
      "秋风兮萧萧，舒芳兮振条。",
      "微霜兮眇眇，病殀兮鸣蜩。",
      "玄鸟兮辞归，飞翔兮灵丘。",
      "望谿谷兮滃郁，熊罴兮呴嗥。",
      "唐虞兮不存，何故兮久留？",
      "临渊兮汪洋，顾林兮忽荒。",
      "修余兮袿衣，骑霓兮南上。",
      "乘云兮回回，亹亹兮自强。",
      "将息兮兰皋，失志兮悠悠。",
      "蒶蕴兮霉黧，思君兮无聊。",
      "身去兮意存，怆恨兮怀愁。"
    ],
    "rhythmic": "蓄英",
    "tags": [
      "楚辞",
      "九怀"
    ]
  },
  {
    "author": "王褒",
    "paragraphs": [
      "登九灵兮游神，静女歌兮微晨。",
      "悲皇丘兮积葛，众体错兮交纷。",
      "贞枝抑兮枯槁，枉车登兮庆云。",
      "感余志兮惨栗，心怆怆兮自怜。",
      "驾玄螭兮北征，曏吾路兮葱岭。",
      "连五宿兮建旄，扬氛气兮为旌。",
      "历广漠兮驰骛，览中国兮冥冥。",
      "玄武步兮水母，与吾期兮南荣。",
      "登华盖兮乘阳，聊逍遥兮播光。",
      "抽库娄兮酌醴，援瓟瓜兮接粮。",
      "毕休息兮远逝，发玉軔兮西行。",
      "惟时俗兮疾正，弗可久兮此方。",
      "寤辟摽兮永思，心怫郁兮内伤。"
    ],
    "rhythmic": "思忠",
    "tags": [
      "楚辞",
      "九怀"
    ]
  },
  {
    "author": "王褒",
    "paragraphs": [
      "览杳杳兮世惟，余惆怅兮何归。",
      "伤时俗兮溷乱，将奋翼兮高飞。",
      "驾八龙兮连蜷，建虹旌兮威夷。",
      "观中宇兮浩浩，纷翼翼兮上跻。",
      "浮溺水兮舒光，淹低佪兮京沶。",
      "屯余车兮索友，睹皇公兮问师。",
      "道莫贵兮归真，羡余术兮可夷。",
      "吾乃逝兮南娭，道幽路兮九疑。",
      "越炎火兮万里，过万首兮嶷嶷。",
      "济江海兮蝉蜕，绝北梁兮永辞。",
      "浮云郁兮昼昏，霾土忽兮塺々。",
      "息阳城兮广夏，衰色罔兮中怠。",
      "意晓阳兮燎寤，乃自诊兮在兹。",
      "思尧舜兮袭兴，幸咎繇兮获谋。",
      "悲九州兮靡君，抚轼叹兮作诗。"
    ],
    "rhythmic": "陶壅",
    "tags": [
      "楚辞",
      "九怀"
    ]
  },
  {
    "author": "王褒",
    "paragraphs": [
      "悲哉于嗟兮，心内切磋。",
      "款冬而生兮，凋彼叶柯。",
      "瓦砾进宝兮，捐弃随和。",
      "铅刀厉御兮，顿弃太阿。",
      "骥垂两耳兮，中坂蹉跎。",
      "蹇驴服驾兮，无用日多。",
      "修洁处幽兮，贵宠沙劘。",
      "凤皇不翔兮，鹑鴳飞扬。",
      "乘虹骖蜺兮，载云变化。",
      "焦明开路兮，后属青蛇。",
      "步骤桂林兮，超骧卷阿。",
      "丘陵翔儛兮，谿谷悲歌。",
      "神章灵篇兮，赴曲相和。",
      "余私娱兹兮，孰哉复加。",
      "还顾世俗兮，坏败罔罗。",
      "卷佩将逝兮，涕流滂沲。",
      "乱曰：皇门开兮照下土，株秽除兮兰芷睹。",
      "四佞放兮後得禹，圣舜摄兮昭尧绪，孰能若兮原为辅。"
    ],
    "rhythmic": "株昭",
    "tags": [
      "楚辞",
      "九怀"
    ]
  },
  {
    "author": "刘向",
    "paragraphs": [
      "伊伯庸之末胄兮，谅皇直之屈原。",
      "云余肇祖于高阳兮，惟楚怀之婵连。",
      "原生受命于贞节兮，鸿永路有嘉名。",
      "齐名字于天地兮，并光明于列星。",
      "吸精粹而吐氛浊兮，横邪世而不取容。",
      "行叩诚而不阿兮，遂见排而逢谗。",
      "后听虚而黜实兮，不吾理而顺情。",
      "肠愤悁而含怒兮，志迁蹇而左倾。",
      "心戃慌其不我与兮，躬速速其不吾亲。",
      "辞灵修而陨志兮，吟泽畔之江滨。",
      "椒桂罗以颠覆兮，有竭信而归诚。",
      "谗夫蔼蔼而漫著兮，曷其不舒予情？",
      "始结言于庙堂兮，信中涂而叛之。",
      "怀兰蕙与衡芷兮，行中野而散之。",
      "声哀哀而怀高丘兮，心愁愁而思旧邦。",
      "愿承闲而自恃兮，径淫曀而道壅。",
      "颜霉黧以沮败兮，精越裂而衰耄。",
      "裳襜襜而含风兮，衣纳纳而掩露。",
      "赴江湘之湍流兮，顺波凑而下降。",
      "徐徘徊于山阿兮，飘风来之洶洶。",
      "驰余车兮玄石，步余马兮洞庭。",
      "平明发兮苍梧，夕投宿兮石城。",
      "芙蓉盖而菱华车兮，紫贝阙而玉堂。",
      "薜荔饰而陆离荐兮，鱼鳞衣而白蜺裳。",
      "登逢龙而下陨兮，违故都之漫漫。",
      "思南郢之旧俗兮，肠一夕而九运。",
      "扬流波之潢潢兮，体溶溶而东回。",
      "心怊怅以永思兮，意晻晻而日颓。",
      "白露纷以涂涂兮，秋风浏以萧萧。",
      "身永流而不还兮，魂长逝而常愁。",
      "叹曰：",
      "譬彼流水纷扬磕兮，波逢汹涌濆壅滂兮。",
      "揄扬涤荡飘流陨往触崟石兮，龙卬脟圈缭戾宛转阻相薄兮，",
      "遭纷逢凶蹇离尤兮，垂文扬采遗将来兮。"
    ],
    "rhythmic": "逢纷",
    "tags": [
      "楚辞",
      "九叹"
    ]
  },
  {
    "author": "刘向",
    "paragraphs": [
      "灵怀其不吾知兮，灵怀其不吾闻。",
      "就灵怀之皇祖兮，愬灵怀之鬼神。",
      "灵怀曾不吾与兮，即听夫人之谀辞。",
      "余辞上参于天坠兮，旁引之于四时。",
      "指日月使延照兮，抚招摇以质正。",
      "立师旷俾端辞兮，命咎繇使并听。",
      "兆出名曰正则兮，卦发字曰灵均。",
      "余幼既有此鸿节兮，长愈固而弥纯。",
      "不从俗而诐行兮，直躬指而信志。",
      "不枉绳以追曲兮，屈情素以从事。",
      "端余行其如玉兮，述皇舆之踵迹。",
      "群阿容以晦光兮，皇舆覆以幽辟。",
      "舆中涂以回畔兮，驷马惊而横奔。",
      "执组者不能制兮，必折轭而摧辕。",
      "断镳衔以驰骛兮，暮去次而敢止。",
      "路荡荡其无人兮，遂不禦乎千里。",
      "身衡陷而下沉兮，不可获而复登。",
      "不顾身之卑贱兮，惜皇舆之不兴。",
      "出国门而端指兮，冀壹寤而锡还。",
      "哀仆夫之坎毒兮，屡离忧而逢患。",
      "九年之中不吾反兮，思彭咸之水游。",
      "惜师延之浮渚兮，赴汨罗之长流。",
      "遵江曲之逶移兮，触石碕而衡游。",
      "波澧澧而扬浇兮，顺长濑之浊流。",
      "凌黄沱而下低兮，思还流而复反。",
      "玄舆驰而并集兮，身容与而日远。",
      "棹舟杭以横濿兮，济湘流而南极。",
      "立江界而长吟兮，愁哀哀而累息。",
      "情慌忽以忘归兮，神浮游以高历。",
      "心蛩蛩而怀顾兮，魂眷眷而独逝。",
      "叹曰：",
      "余思旧邦心依违兮，日暮黄昏羌幽悲兮，",
      "去郢东迁余谁慕兮，谗夫党旅其以兹故兮，",
      "河水淫淫情所愿兮，顾瞻郢路终不返兮。"
    ],
    "rhythmic": "离世",
    "tags": [
      "楚辞",
      "九叹"
    ]
  },
  {
    "author": "刘向",
    "paragraphs": [
      "惟郁郁之忧毒兮，志坎壈而不违。",
      "身憔悴而考旦兮，日黄昏而长悲。",
      "闵空宇之孤子兮，哀枯杨之冤雏。",
      "孤雌吟于高墉兮，鸣鸠栖于桑榆。",
      "玄蝯失于潜林兮，独偏弃而远放。",
      "征夫劳于周行兮，处妇愤而长望。",
      "申诚信而罔违兮，情素洁于纽帛。",
      "光明齐于日月兮，文采耀燿于玉石。",
      "伤压次而不发兮，思沉抑而不扬。",
      "芳懿懿而终败兮，名靡散而不彰。",
      "背玉门以奔骛兮，蹇离尤而干诟。",
      "若龙逢之沉首兮，王子比干之逢醢。",
      "念社稷之几危兮，反为雠而见怨。",
      "思国家之离沮兮，躬获愆而结难。",
      "若青蝇之伪质兮，晋骊姬之反情。",
      "恐登阶之逢殆兮，故退伏于末庭。",
      "孽臣之号咷兮，本朝芜而不治。",
      "犯颜色而触谏兮，反蒙辜而被疑。",
      "菀蘼芜与菌若兮，渐藁本于洿渎。",
      "淹芳芷于腐井兮，弃鸡骇于筐簏。",
      "执棠谿以刜蓬兮，秉干将以割肉。",
      "筐泽泻以豹鞟兮，破荆和以继筑。",
      "时溷浊犹未清兮，世殽乱犹未察。",
      "欲容与以俟时兮，惧年岁之既晏。",
      "顾屈节以从流兮，心巩巩而不夷。",
      "宁浮沅而驰骋兮，下江湘以邅回。",
      "叹曰：",
      "山中槛槛余伤怀兮，征夫皇皇其孰依兮，",
      "经营原野杳冥冥兮，乘骐骋骥舒吾情兮，",
      "归骸旧邦莫谁语兮，长辞远逝乘湘去兮。"
    ],
    "rhythmic": "怨思",
    "tags": [
      "楚辞",
      "九叹"
    ]
  },
  {
    "author": "刘向",
    "paragraphs": [
      "志隐隐而郁怫兮，愁独哀而冤结。",
      "肠纷纭以缭转兮，涕渐渐其若屑。",
      "情慨慨而长怀兮，信上皇而质正。",
      "合五岳与八灵兮，讯九鬿与六神。",
      "指列宿以白情兮，诉五帝以置辞。",
      "北斗为我折中兮，太一为余听之。",
      "云服阴阳之正道兮，御后土之中和。",
      "佩苍龙之蚴虬兮，带隐虹之逶蛇。",
      "曳彗星之皓旰兮，抚朱爵与鵔鸃。",
      "游清灵之飒戾兮，服云衣之披披。",
      "杖玉策与朱旗兮，垂明月之玄珠。",
      "举霓旌之墆翳兮，建黄纁之总旄。",
      "躬纯粹而罔愆兮，承皇考之妙仪。",
      "惜往事之不合兮，横汨罗而下沥。",
      "乘隆波而南渡兮，逐江湘之顺流。",
      "赴阳侯之潢洋兮，下石濑而登洲。",
      "陆魁堆以蔽视兮，云冥冥而闇前。",
      "山峻高以无垠兮，遂曾闳而迫身。",
      "雪雰雰而薄木兮，云霏霏而陨集。",
      "阜隘狭而幽险兮，石嵾嵯以翳日。",
      "悲故乡而发忿兮，去余邦之弥久。",
      "背龙门而入河兮，登大坟而望夏首。",
      "横舟航而济湘兮，耳聊啾而戃慌。",
      "波淫淫而周流兮，鸿溶溢而滔荡。",
      "路曼曼其无端兮，周容容而无识。",
      "引日月以指极兮，少须臾而释思。",
      "水波远以冥冥兮，眇不睹其东西。",
      "顺风波以南北兮，雾宵晦以纷纷。",
      "日杳杳以西颓兮，路长远而窘迫。",
      "欲酌醴以娱忧兮，蹇骚骚而不释。",
      "叹曰：",
      "飘风蓬龙埃坲々兮，草木摇落时槁悴兮，",
      "遭倾遇祸不可救兮，长吟永欷涕究究兮，",
      "舒情陈诗冀以自免兮，颓流下陨身日远兮。"
    ],
    "rhythmic": "远逝",
    "tags": [
      "楚辞",
      "九叹"
    ]
  },
  {
    "author": "刘向",
    "paragraphs": [
      "览屈氏之离骚兮，心哀哀而怫郁。",
      "声嗷嗷以寂寥兮，顾仆夫之憔悴。",
      "拨谄谀而匡邪兮，切淟涊之流俗。",
      "荡渨涹之奸咎兮，夷蠢蠢之溷浊。",
      "怀芬香而挟蕙兮，佩江蓠之婓婓。",
      "握申椒与杜若兮，冠浮云之峨峨。",
      "登长陵而四望兮，览芷圃之蠡蠡。",
      "游兰皋与蕙林兮，睨玉石之嵾嵯。",
      "扬精华以炫燿兮，芳郁渥而纯美。",
      "结桂树之旖旎兮，纫荃蕙与辛夷。",
      "芳若兹而不御兮，捐林薄而菀死。",
      "驱子侨之奔走兮，申徒狄之赴渊。",
      "若由夷之纯美兮，介子推之隐山。",
      "晋申生之离殃兮，荆和氏之泣血。",
      "吴申胥之抉眼兮，王子比干之横废。",
      "欲卑身而下体兮，心隐恻而不置。",
      "方圜殊而不合兮，钩绳用而异态。",
      "欲俟时于须臾兮，日阴曀其将暮。",
      "时迟迟其日进兮，年忽忽而日度。",
      "妄周容而入世兮，内距闭而不开。",
      "俟时风之清激兮，愈氛雾其如塺。",
      "进雄鸠之耿耿兮，谗介介而蔽之。",
      "默顺风以偃仰兮，尚由由而进之。",
      "心懭悢以冤结兮，情舛错以曼忧。",
      "搴薜荔于山野兮，采撚支于中洲。",
      "望高丘而叹涕兮，悲吸吸而长怀。",
      "孰契契而委栋兮，日晻晻而下颓。",
      "叹曰：",
      "江湘油油长流汩兮，挑揄扬汰荡迅疾兮。",
      "忧心展转愁怫郁兮，冤结未舒长隐忿兮，",
      "丁时逢殃可奈何兮，劳心悁悁涕滂沱兮。"
    ],
    "rhythmic": "惜贤",
    "tags": [
      "楚辞",
      "九叹"
    ]
  },
  {
    "author": "刘向",
    "paragraphs": [
      "悲余心之悁悁兮，哀故邦之逢殃。",
      "辞九年而不复兮，独茕茕而南行。",
      "思余俗之流风兮，心纷错而不受。",
      "遵野莽以呼风兮，步从容于山廋。",
      "巡陆夷之曲衍兮，幽空虚以寂寞。",
      "倚石岩以流涕兮，忧憔悴而无乐。",
      "登巑岏以长企兮，望南郢而闚之。",
      "山修远其辽辽兮，涂漫漫其无时。",
      "听玄鹤之晨鸣兮，于高冈之峨峨。",
      "独愤积而哀娱兮，翔江洲而安歌。",
      "三鸟飞以自南兮，览其志而欲北。",
      "原寄言于三鸟兮，去飘疾而不可得。",
      "欲迁志而改操兮，心纷结其未离。",
      "外彷徨而游览兮，内恻隐而含哀。",
      "聊须臾以时忘兮，心渐渐其烦错。",
      "原假簧以舒忧兮，志纡郁其难释。",
      "叹《离骚》以扬意兮，犹未殫于《九章》。",
      "长嘘吸以于悒兮，涕横集而成行。",
      "伤明珠之赴泥兮，鱼眼玑之坚藏。",
      "同驽骡与乘駔兮，杂斑駮与阘茸。",
      "葛藟虆于桂树兮，鸱鸮集于木兰。",
      "偓促谈于廊庙兮，律魁放乎山间。",
      "恶虞氏之箫《韶》兮，好遗风之《激楚》。",
      "潜周鼎于江淮兮，爨土鬵于中宇。",
      "且人心之持旧兮，而不可保长。",
      "邅彼南道兮，征夫宵行。",
      "思念郢路兮，还顾睠睠。",
      "涕流交集兮，泣下涟涟。",
      "叹曰：",
      "登山长望中心悲兮，菀彼青青泣如颓兮，",
      "留思北顾涕渐渐兮，折锐摧矜凝氾滥兮，",
      "念我茕茕魂谁求兮，仆夫慌悴散若流兮。"
    ],
    "rhythmic": "忧苦",
    "tags": [
      "楚辞",
      "九叹"
    ]
  },
  {
    "author": "刘向",
    "paragraphs": [
      "昔皇考之嘉志兮，喜登能而亮贤。",
      "情纯洁而罔薉兮，姿盛质而无愆。",
      "放佞人与谄谀兮，斥谗夫与便嬖。",
      "亲忠正之悃诚兮，招贞良与明智。",
      "心溶溶其不可量兮，情澹澹其若渊。",
      "回邪辟而不能入兮，诚原藏而不可迁。",
      "逐下袟于後堂兮，迎虙妃于伊雒。",
      "刜谗贼于中廇兮，选吕管于榛薄。",
      "丛林之下无怨士兮，江河之畔无隐夫。",
      "三苗之徒以放逐兮，伊皋之伦以充庐。",
      "今反表以为里兮，颠裳以为衣。",
      "戚宋万于两楹兮，废周邵于遐夷。",
      "却骐骥以转运兮，腾驴骡以驰逐。",
      "蔡女黜而出帷兮，戎妇入而綵绣服。",
      "庆忌囚于阱室兮，陈不占战而赴围。",
      "破伯牙之号钟兮，挟人筝而弹纬。",
      "藏瑉石于金匮兮，捐赤瑾于中庭。",
      "韩信蒙于介胄兮，行夫将而攻城。",
      "莞芎弃于泽洲兮，瓟瓥蠹于筐簏。",
      "麒麟奔于九皋兮，熊罴群而逸囿。",
      "折芳枝与琼华兮，树枳棘与薪柴。",
      "掘荃蕙与射干兮，耘藜藿与蘘荷。",
      "惜今世其何殊兮，远近思而不同。",
      "或沉沦其无所达兮，或清激其无所通。",
      "哀余生之不当兮，独蒙毒而逢尤。",
      "虽謇謇以申志兮，君乖差而屏之。",
      "诚惜芳之菲菲兮，反以兹为腐也。",
      "怀椒聊之蔎蔎兮，乃逢纷以罹诟也。",
      "叹曰：",
      "嘉皇既殁终不返兮，山中幽险郢路远兮。",
      "谗人諓諓孰可愬兮，征夫罔极谁可语兮。",
      "行吟累欷声喟喟兮，怀忧含戚何侘傺兮。"
    ],
    "rhythmic": "愍命",
    "tags": [
      "楚辞",
      "九叹"
    ]
  },
  {
    "author": "刘向",
    "paragraphs": [
      "冥冥深林兮，树木郁郁。",
      "山参差以崭岩兮，阜杳杳以蔽日。",
      "悲余心之悁悁兮，目眇眇而遗泣。",
      "风骚屑以摇木兮，云吸吸以湫戾。",
      "悲余生之无欢兮，愁倥傯于山陆。",
      "旦徘徊于长阪兮，夕彷徨而独宿。",
      "发披披以鬤鬤兮，躬劬劳而瘏悴。",
      "魂俇俇而南行兮，泣霑襟而濡袂。",
      "心婵媛而无告兮，口噤闭而不言。",
      "违郢都之旧闾兮，回湘、沅而远迁。",
      "念余邦之横陷兮，宗鬼神之无次。",
      "闵先嗣之中绝兮，心惶惑而自悲。",
      "聊浮游于山陿兮，步周流于江畔。",
      "临深水而长啸兮，且倘佯而氾观。",
      "兴离骚之微文兮，冀灵修之壹悟。",
      "还余车于南郢兮，复往轨于初古。",
      "道修远其难迁兮，伤余心之不能已。",
      "背三五之典刑兮，绝洪范之辟纪。",
      "播规矩以背度兮，错权衡而任意。",
      "操绳墨而放弃兮，倾容幸而侍侧。",
      "甘棠枯于丰草兮，藜棘树于中庭。",
      "西施斥于北宫兮，仳倠倚于弥楹。",
      "乌获戚而骖乘兮，燕公操于马圉。",
      "蒯聩登于清府兮，咎繇弃而在野。",
      "盖见兹以永叹兮，欲登阶而狐疑。",
      "乘白水而高骛兮，因徙弛而长词。",
      "叹曰：",
      "倘佯垆阪沼水深兮，容与汉渚涕淫淫兮，锺牙已死谁为声兮？",
      "纤阿不御焉舒情兮，曾哀悽欷心离离兮，还顾高丘泣如洒兮。"
    ],
    "rhythmic": "思古",
    "tags": [
      "楚辞",
      "九叹"
    ]
  },
  {
    "author": "刘向",
    "paragraphs": [
      "悲余性之不可改兮，屡惩艾而不迻。",
      "服觉皓以殊俗兮，貌揭揭以巍巍。",
      "譬若王侨之乘云兮，载赤霄而凌太清。",
      "欲与天地参寿兮，与日月而比荣。",
      "登昆仑而北首兮，悉灵圉而来谒。",
      "选鬼神于太阴兮，登阊阖于玄阙。",
      "回朕车俾西引兮，褰虹旗于玉门。",
      "驰六龙于三危兮，朝西灵于九滨。",
      "结余轸于西山兮，横飞谷以南征。",
      "绝都广以直指兮，历祝融于硃冥。",
      "枉玉衡于炎火兮，委两馆于咸唐。",
      "贯澒濛以东朅兮，维六龙于扶桑。",
      "周流览于四海兮，志升降以高驰。",
      "徵九神于回极兮，建虹采以招指。",
      "驾鸾凤以上游兮，从玄鹤与鹪明。",
      "孔鸟飞而送迎兮，腾群鹤于瑶光。",
      "排帝宫与罗囿兮，升县圃以眩灭。",
      "结琼枝以杂佩兮，立长庚以继日。",
      "凌惊雷以轶骇电兮，缀鬼谷于北辰。",
      "鞭风伯使先驱兮，囚灵玄于虞渊。",
      "遡高风以低佪兮，览周流于朔方。",
      "就颛顼而敶辞兮，考玄冥于空桑。",
      "旋车逝于崇山兮，奏虞舜于苍梧。",
      "济杨舟于会稽兮，就申胥于五湖。",
      "见南郢之流风兮，殒余躬于沅湘。",
      "望旧邦之黯黮兮，时溷浊其犹未央。",
      "怀兰茝之芬芳兮，妒被离而折之。",
      "张绛帷以襜襜兮，风邑邑而蔽之。",
      "日暾暾其西舍兮，阳焱焱而复顾。",
      "聊假日以须臾兮，何骚骚而自故。",
      "叹曰：",
      "譬彼蛟龙乘云浮兮，汎淫澒溶纷若雾兮。",
      "潺湲轇轕雷动电发馺高举兮。",
      "升虚凌冥沛浊浮清入帝宫兮，摇翘奋羽驰风骋雨游无穷兮。"
    ],
    "rhythmic": "远游",
    "tags": [
      "楚辞",
      "九叹"
    ]
  },
  {
    "author": "王逸",
    "paragraphs": [
      "悲兮愁，哀兮忧！",
      "天生我兮当闇时，被诼谮兮虚获尤。",
      "心烦憒兮意无聊，严载驾兮出戏游。",
      "周八极兮历九州，求轩辕兮索重华。",
      "世既卓兮远眇眇，握佩玖兮中路躇。",
      "羡咎繇兮建典谟，懿风后兮受瑞图。",
      "愍余命兮遭六极，委玉质兮於泥涂。",
      "遽傽遑兮驱林泽，步屏营兮行丘阿。",
      "车軏折兮马虺颓，惷怅立兮涕滂沱。",
      "思丁文兮圣明哲，哀平差兮迷谬愚。",
      "吕傅举兮殷周兴，忌嚭专兮郢吴虚。",
      "仰长叹兮气噎结，悒殟绝兮咶复苏。",
      "虎兕争兮於廷中，豺狼斗兮我之隅。",
      "云雾会兮日冥晦，飘风起兮扬尘埃。",
      "走鬯罔兮乍东西，欲窜伏兮其焉如？",
      "念灵闺兮隩重深，原竭节兮隔无由。",
      "望旧邦兮路逶随，忧心悄兮志勤劬。",
      "魂茕茕兮不遑寐，目眽眽兮寤终朝。"
    ],
    "rhythmic": "逢尤",
    "tags": [
      "楚辞",
      "九思"
    ]
  },
  {
    "author": "王逸",
    "paragraphs": [
      "令尹兮謷謷，群司兮譨譨。",
      "哀哉兮淈淈，上下兮同流。",
      "菽藟兮蔓衍，芳虈兮挫枯。",
      "硃紫兮杂乱，曾莫兮别诸。",
      "倚此兮岩穴，永思兮窈悠。",
      "嗟怀兮眩惑，用志兮不昭。",
      "将丧兮玉斗，遗失兮钮枢。",
      "我心兮煎熬，惟是兮用忧。",
      "进恶兮九旬，复顾兮彭务。",
      "拟斯兮二踪，未知兮所投。",
      "谣吟兮中野，上察兮璇玑。",
      "大火兮西睨，摄提兮运低。",
      "雷霆兮硠磕，雹霰兮霏霏。",
      "奔电兮光晃，凉风兮怆悽。",
      "鸟兽兮惊骇，相从兮宿栖。",
      "鸳鸯兮噰噰，狐狸兮徾徾。",
      "哀吾兮介特，独处兮罔依。",
      "蝼蛄兮鸣东，蟊蠽兮号西。",
      "蛓缘兮我裳，蠋入兮我怀。",
      "虫豸兮夹余，惆怅兮自悲。",
      "伫立兮忉怛，心结縎兮折摧。"
    ],
    "rhythmic": "怨上",
    "tags": [
      "楚辞",
      "九思"
    ]
  },
  {
    "author": "王逸",
    "paragraphs": [
      "周徘徊兮汉渚，求水神兮灵女。",
      "嗟此国兮无良，媒女诎兮謰謱。",
      "鴳雀列兮譁讙，鸲鹆鸣兮聒余。",
      "抱昭华兮宝璋，欲衒鬻兮莫取。",
      "言旋迈兮北徂，叫我友兮配耦。",
      "日阴曀兮未光，阒睄窕兮靡睹。",
      "纷载驱兮高驰，将谘询兮皇羲。",
      "遵河皋兮周流，路变易兮时乖。",
      "濿沧海兮东游，沐盥浴兮天池。",
      "访太昊兮道要，云靡贵兮仁义。",
      "志欣乐兮反征，就周文兮邠歧。",
      "秉玉英兮结誓，日欲暮兮心悲。",
      "惟天禄兮不再，背我信兮自违。",
      "逾陇堆兮渡漠，过桂车兮合黎。",
      "赴昆山兮馽騄，从邛遨兮栖迟。",
      "吮玉液兮止渴，齧芝华兮疗饥。",
      "居嵺廓兮尠畴，远梁昌兮几迷。",
      "望江汉兮濩渃，心紧絭兮伤怀。",
      "时昢昢兮且旦，尘莫莫兮未晞。",
      "忧不暇兮寝食，吒增叹兮如雷。"
    ],
    "rhythmic": "疾世",
    "tags": [
      "楚辞",
      "九思"
    ]
  },
  {
    "author": "王逸",
    "paragraphs": [
      "哀世兮睩睩，諓諓兮嗌喔。",
      "众多兮阿媚，骪靡兮成俗。",
      "贪枉兮党比，贞良兮茕独。",
      "鹄窜兮枳棘，鹈集兮帷幄。",
      "罽蕠兮青葱，槁本兮萎落。",
      "睹斯兮伪惑，心为兮隔错。",
      "逡巡兮圃薮，率彼兮畛陌。",
      "川谷兮渊渊，山阜兮峉峉。",
      "丛林兮崟崟，株榛兮岳岳。",
      "霜雪兮漼溰，冰冻兮洛泽。",
      "东西兮南北，罔所兮归薄。",
      "庇廕兮枯树，匍匐兮岩石。",
      "蜷跼兮寒局数，独处兮志不申。",
      "年齿尽兮命迫促，魁垒挤摧兮常困辱。",
      "含忧强老兮愁无乐，须发苎悴兮顠鬓白。",
      "思灵泽兮一膏沐，怀兰英兮把琼若，待天明兮立踯躅。",
      "云蒙蒙兮电鯈烁，孤雌惊兮鸣呴呴。",
      "思怫郁兮肝切剥，忿悁悒兮孰诉告。"
    ],
    "rhythmic": "悯上",
    "tags": [
      "楚辞",
      "九思"
    ]
  },
  {
    "author": "王逸",
    "paragraphs": [
      "悼屈子兮遭厄，沉王躬兮湘汨。",
      "何楚国兮难化，迄于今兮不易。",
      "士莫志兮羔裘，竞佞谀兮谗阋。",
      "指正义兮为曲，訿玉璧兮为石。",
      "殦雕游兮华屋，鵔鸃栖兮柴蔟。",
      "起奋迅兮奔走，违群小兮謑訽。",
      "载青云兮上昇，適昭明兮所处。",
      "蹑天衢兮长驱，踵九阳兮戏荡。",
      "越云汉兮南济，秣余马兮河鼓。",
      "云霓纷兮晻翳，参辰回兮颠倒。",
      "逢流星兮问路，顾我指兮从左。",
      "俓娵觜兮直驰，御者迷兮失轨。",
      "遂踢达兮邪造，与日月兮殊道。",
      "志阏绝兮安如，哀所求兮不耦。",
      "攀天阶兮下视，见鄢郢兮旧宇。",
      "意逍遥兮欲归，众秽盛兮沓沓。",
      "思哽饐兮诘诎，涕流澜兮如雨。"
    ],
    "rhythmic": "遭厄",
    "tags": [
      "楚辞",
      "九思"
    ]
  },
  {
    "author": "王逸",
    "paragraphs": [
      "嗟嗟兮悲夫，殽乱兮纷挐。",
      "茅丝兮同综，冠屦兮共絇。",
      "督万兮侍宴，周邵兮负刍。",
      "白龙兮见射，灵龟兮执拘。",
      "仲尼兮困厄，邹衍兮幽囚。",
      "伊余兮念兹，奔遁兮隐居。",
      "将升兮高山，上有兮猴猿。",
      "欲入兮深谷，下有兮虺蛇。",
      "左见兮鸣鵙，右睹兮呼枭。",
      "惶悸兮失气，踊跃兮距跳。",
      "便旋兮中原，仰天兮增叹。",
      "菅蒯兮楙莽，雚苇兮仟眠。",
      "鹿蹊兮躖躖，貒貉兮蟫蟫。",
      "鹯鹞兮轩轩，鹑鹌兮甄甄。",
      "哀我兮寡独，靡有兮齐伦。",
      "意欲兮沉吟，迫日兮黄昏。",
      "玄鹤兮高飞，曾逝兮青冥。",
      "鶬鶊兮喈喈，山鹊兮嚶嚶。",
      "鸿鸬兮振翅，归雁兮于征。",
      "吾志兮觉悟，怀我兮圣京。",
      "垂屣兮将起，跓俟兮硕明。"
    ],
    "rhythmic": "悼乱",
    "tags": [
      "楚辞",
      "九思"
    ]
  },
  {
    "author": "王逸",
    "paragraphs": [
      "惟昊天兮昭灵，阳气发兮清明。",
      "风習習兮和暖，百草萌兮华荣。",
      "堇荼茂兮扶疏，蘅芷彫兮莹嫇。",
      "愍贞良兮遇害，将夭折兮碎糜。",
      "时混混兮浇饡，哀当世兮莫知。",
      "览往昔兮俊彦，亦诎辱兮系纍。",
      "管束缚兮桎梏，百贸易兮传卖。",
      "遭桓缪兮识举，才德用兮列施。",
      "且从容兮自慰，玩琴书兮游戏。",
      "迫中国兮迮陿，吾欲之兮九夷。",
      "超五岭兮嵯峨，观浮石兮崔嵬。",
      "陟丹山兮炎野，屯余车兮黄支。",
      "就祝融兮稽疑，嘉己行兮无为。",
      "乃回朅兮北逝，遇神孈兮宴娭。",
      "欲静居兮自娱，心愁慼兮不能。",
      "放余辔兮策驷，忽飙腾兮浮云。",
      "蹠飞杭兮越海，从安期兮蓬莱。",
      "缘天梯兮北上，登太一兮玉台。",
      "使素女兮鼓簧，乘戈和兮讴谣。",
      "声噭誂兮清和，音晏衍兮要婬。",
      "咸欣欣兮酣乐，余眷眷兮独悲。",
      "顾章华兮太息，志恋恋兮依依。"
    ],
    "rhythmic": "伤时",
    "tags": [
      "楚辞",
      "九思"
    ]
  },
  {
    "author": "王逸",
    "paragraphs": [
      "旻天兮清凉，玄气兮高朗。",
      "北风兮潦洌，草木兮苍唐。",
      "蛜蚗兮噍噍，蝍蛆兮穰穰。",
      "岁忽忽兮惟暮，余感时兮悽怆。",
      "伤俗兮泥浊，矇蔽兮不章。",
      "宝彼兮沙砾，捐此兮夜光。",
      "椒瑛兮湟汙，葈耳兮充房。",
      "摄衣兮缓带，操我兮墨阳。",
      "昇车兮命仆，将驰兮四荒。",
      "下堂兮见虿，出门兮触螽。",
      "巷有兮蚰蜓，邑多兮螳螂。",
      "睹斯兮嫉贼，心为兮切伤。",
      "俛念兮子胥，仰怜兮比干。",
      "投剑兮脱冕，龙屈兮蜿蟤。",
      "潜藏兮山泽，匍匐兮丛攒。",
      "窥见兮溪涧，流水兮沄沄。",
      "鼋鼍兮欣欣，鱣鲇兮延延。",
      "群行兮上下，骈罗兮列陈。",
      "自恨兮无友，特处兮茕茕。",
      "冬夜兮陶陶，雨雪兮冥冥。",
      "神光兮颎颎，鬼火兮荧荧。",
      "修德兮困控，愁不聊兮遑生。",
      "忧纡兮郁郁，恶所兮写情。"
    ],
    "rhythmic": "哀岁",
    "tags": [
      "楚辞",
      "九思"
    ]
  },
  {
    "author": "王逸",
    "paragraphs": [
      "陟玉峦兮逍遥，览高冈兮峣峣。",
      "桂树列兮纷敷，吐紫华兮布条。",
      "实孔鸾兮所居，今其集兮惟鸮。",
      "乌鹊惊兮哑哑，余顾盼兮怊怊。",
      "彼日月兮闇昧，障覆天兮祲氛。",
      "伊我后兮不聪，焉陈诚兮效忠。",
      "摅羽翮兮超俗，游陶遨兮养神。",
      "乘六蛟兮蜿蝉，遂驰骋兮升云。",
      "扬彗光兮为旗，秉电策兮为鞭。",
      "朝晨发兮鄢郢，食时至兮增泉。",
      "绕曲阿兮北次，造我车兮南端。",
      "谒玄黄兮纳贽，崇忠贞兮弥坚。",
      "历九宫兮遍观，睹秘藏兮宝珍。",
      "就传说兮骑龙，与织女兮合婚。",
      "举天罼兮掩邪，彀天弧兮射奸。",
      "随真人兮翱翔，食元气兮长存。",
      "望太微兮穆穆，睨三阶兮炳分。",
      "相辅政兮成化，建烈业兮垂勋。",
      "目瞥瞥兮西没，道遐回兮阻叹。",
      "志稸积兮未通，怅敞罔兮自怜。",
      "乱曰：",
      "天庭明兮云霓藏，三光朗兮镜万方。",
      "斥蜥蜴兮进龟龙，策谋从兮翼机衡。",
      "配稷契兮恢唐功，嗟英俊兮未为双。"
    ],
    "rhythmic": "守志",
    "tags": [
      "楚辞",
      "九思"
    ]
  },
  {
    "author": "诗经",
    "paragraphs": [
      "关关雎鸠，在河之洲。窈窕淑女，君子好逑。",
      "参差荇菜，左右流之。窈窕淑女，寤寐求之。",
      "求之不得，寤寐思服。悠哉悠哉，辗转反侧。",
      "参差荇菜，左右采之。窈窕淑女，琴瑟友之。",
      "参差荇菜，左右芼之。窈窕淑女，钟鼓乐之。"
    ],
    "rhythmic": "关雎",
    "tags": [
      "诗经",
      "国风",
      "周南"
    ]
  },
  {
    "author": "诗经",
    "paragraphs": [
      "葛之覃兮，施于中谷，维叶萋萋。黄鸟于飞，集于灌木，其鸣喈喈。",
      "葛之覃兮，施于中谷，维叶莫莫。是刈是濩，为絺为绤，服之无斁。",
      "言告师氏，言告言归。薄污我私，薄浣我衣。害浣害否，归宁父母。"
    ],
    "rhythmic": "葛覃",
    "tags": [
      "诗经",
      "国风",
      "周南"
    ]
  },
  {
    "author": "诗经",
    "paragraphs": [
      "采采卷耳，不盈顷筐。嗟我怀人，置彼周行。",
      "陟彼崔嵬，我马虺隤。我姑酌彼金罍，维以不永怀。",
      "陟彼高冈，我马玄黄。我姑酌彼兕觥，维以不永伤。",
      "陟彼砠矣，我马瘏矣，我仆痡矣，云何吁矣。"
    ],
    "rhythmic": "卷耳",
    "tags": [
      "诗经",
      "国风",
      "周南"
    ]
  },
  {
    "author": "诗经",
    "paragraphs": [
      "南有樛木，葛藟累之。乐只君子，福履绥之。",
      "南有樛木，葛藟荒之。乐只君子，福履将之。",
      "南有樛木，葛藟萦之。乐只君子，福履成之。"
    ],
    "rhythmic": "樛木",
    "tags": [
      "诗经",
      "国风",
      "周南"
    ]
  },
  {
    "author": "诗经",
    "paragraphs": [
      "螽斯羽，诜诜兮。宜尔子孙，振振兮。",
      "螽斯羽，薨薨兮。宜尔子孙。绳绳兮。",
      "螽斯羽，揖揖兮。宜尔子孙，蛰蛰兮。"
    ],
    "rhythmic": "螽斯",
    "tags": [
      "诗经",
      "国风",
      "周南"
    ]
  },
  {
    "author": "诗经",
    "paragraphs": [
      "桃之夭夭，灼灼其华。之子于归，宜其室家。",
      "桃之夭夭，有蕡其实。之子于归，宜其家室。",
      "桃之夭夭，其叶蓁蓁。之子于归，宜其家人。"
    ],
    "rhythmic": "桃夭",
    "tags": [
      "诗经",
      "国风",
      "周南"
    ]
  },
  {
    "author": "诗经",
    "paragraphs": [
      "肃肃兔罝，椓之丁丁。赳赳武夫，公侯干城。",
      "肃肃兔罝，施于中逵。赳赳武夫，公侯好仇。",
      "肃肃免罝，施于中林。赳赳武夫，公侯腹心。"
    ],
    "rhythmic": "兔罝",
    "tags": [
      "诗经",
      "国风",
      "周南"
    ]
  },
  {
    "author": "诗经",
    "paragraphs": [
      "采采芣苡，薄言采之。采采芣苡，薄言有之。",
      "采采芣苡，薄言掇之。采采芣苡，薄言捋之。",
      "采采芣苡，薄言袺之。采采芣苡，薄言襭之。"
    ],
    "rhythmic": "芣苡",
    "tags": [
      "诗经",
      "国风",
      "周南"
    ]
  },
  {
    "author": "诗经",
    "paragraphs": [
      "南有乔木，不可休息。汉有游女，不可求思。汉之广矣，不可泳思。江之永矣，不可方思。",
      "翘翘错薪，言刈其楚。之子于归，言秣其马。汉之广矣，不可泳思。江之永矣，不可方思。",
      "翘翘错薪，言刈其蒌。之子于归。言秣其驹。汉之广矣，不可泳思。江之永矣，不可方思。"
    ],
    "rhythmic": "汉广",
    "tags": [
      "诗经",
      "国风",
      "周南"
    ]
  },
  {
    "author": "诗经",
    "paragraphs": [
      "遵彼汝坟，伐其条枚。未见君子，惄如调饥。",
      "遵彼汝坟，伐其条肄。既见君子，不我遐弃。",
      "鲂鱼赪尾，王室如毁。虽则如毁，父母孔迩。"
    ],
    "rhythmic": "汝坟",
    "tags": [
      "诗经",
      "国风",
      "周南"
    ]
  },
  {
    "author": "诗经",
    "paragraphs": [
      "麟之趾，振振公子，于嗟麟兮。",
      "麟之定，振振公姓，于嗟麟兮。",
      "麟之角，振振公族，于嗟麟兮。"
    ],
    "rhythmic": "麟之趾",
    "tags": [
      "诗经",
      "国风",
      "周南"
    ]
  },
  {
    "author": "诗经",
    "paragraphs": [
      "维鹊有巢，维鸠居之。之子于归，百两御之。",
      "维鹊有巢，维鸠方之。之子于归，百两将之。",
      "维鹊有巢，维鸠盈之。之子于归，百两成之。"
    ],
    "rhythmic": "鹊巢",
    "tags": [
      "诗经",
      "国风",
      "召南"
    ]
  },
  {
    "author": "诗经",
    "paragraphs": [
      "于以采蘩？于沼于沚。于以用之？公侯之事。",
      "于以采蘩？于涧之中。于以用之？公侯之宫。",
      "被之僮僮，夙夜在公。被之祁祁，薄言还归。"
    ],
    "rhythmic": "采蘩",
    "tags": [
      "诗经",
      "国风",
      "召南"
    ]
  },
  {
    "author": "诗经",
    "paragraphs": [
      "喓喓草虫，趯趯阜螽。未见君子，忧心忡忡。亦既见止，亦既觏止，我心则降。",
      "陟彼南山，言采其蕨。未见君子，忧心惙惙。亦既见止，亦既觏止，我心则说。",
      "陟彼南山，言采其薇。未见君子，我心伤悲。亦既见止，亦既觏止，我心则夷。"
    ],
    "rhythmic": "草虫",
    "tags": [
      "诗经",
      "国风",
      "召南"
    ]
  },
  {
    "author": "诗经",
    "paragraphs": [
      "于以采蘋？南涧之滨。于以采藻？于彼行潦。",
      "于以盛之？维筐及筥。于以湘之？维锜及釜。",
      "于以奠之？宗室牖下。谁其尸之？有齐季女。"
    ],
    "rhythmic": "采蘋",
    "tags": [
      "诗经",
      "国风",
      "召南"
    ]
  },
  {
    "author": "诗经",
    "paragraphs": [
      "蔽芾甘棠，勿翦勿伐，召伯所茇。",
      "蔽芾甘棠，勿翦勿败，召伯所憩。",
      "蔽芾甘棠，勿翦勿拜，召伯所说。"
    ],
    "rhythmic": "甘棠",
    "tags": [
      "诗经",
      "国风",
      "召南"
    ]
  },
  {
    "author": "诗经",
    "paragraphs": [
      "厌浥行露，岂不夙夜，谓行多露。",
      "谁谓雀无角？何以穿我屋？谁谓女无家？何以速我狱？虽速我狱，室家不足！",
      "谁谓鼠无牙？何以穿我墉？谁谓女无家？何以速我讼？虽速我讼，亦不女从！"
    ],
    "rhythmic": "行露",
    "tags": [
      "诗经",
      "国风",
      "召南"
    ]
  },
  {
    "author": "诗经",
    "paragraphs": [
      "羔羊之皮，素丝五紽。退食自公，委蛇委蛇。",
      "羔羊之革，素丝五緎。委蛇委蛇，自公退食。",
      "羔羊之缝，素丝五总。委蛇委蛇，退食自公。"
    ],
    "rhythmic": "羔羊",
    "tags": [
      "诗经",
      "国风",
      "召南"
    ]
  },
  {
    "author": "诗经",
    "paragraphs": [
      "殷其雷，在南山之阳。何斯违斯，莫敢或遑？振振君子，归哉归哉！",
      "殷其雷，在南山之侧。何斯违斯，莫敢遑息？振振君子，归哉归哉！",
      "殷其雷，在南山之下。何斯违斯，莫或遑处？振振君子，归哉归哉！"
    ],
    "rhythmic": "殷其雷",
    "tags": [
      "诗经",
      "国风",
      "召南"
    ]
  },
  {
    "author": "诗经",
    "paragraphs": [
      "摽有梅，其实七兮。求我庶士，迨其吉兮。",
      "摽有梅，其实三兮。求我庶士，迨其今兮。",
      "摽有梅，顷筐塈之。求我庶士，迨其谓之。"
    ],
    "rhythmic": "摽有梅",
    "tags": [
      "诗经",
      "国风",
      "召南"
    ]
  },
  {
    "author": "诗经",
    "paragraphs": [
      "嘒彼小星，三五在东。肃肃宵征，夙夜在公。寔命不同！",
      "嘒彼小星，维参与昴。肃肃宵征，抱衾与裯。寔命不犹！"
    ],
    "rhythmic": "小星",
    "tags": [
      "诗经",
      "国风",
      "召南"
    ]
  },
  {
    "author": "诗经",
    "paragraphs": [
      "江有汜，之子归，不我以。不我以，其后也悔。",
      "江有渚，之子归，不我与。不我与，其后也处。",
      "江有沱，之子归，不我过。不我过，其啸也歌。"
    ],
    "rhythmic": "江有汜",
    "tags": [
      "诗经",
      "国风",
      "召南"
    ]
  },
  {
    "author": "诗经",
    "paragraphs": [
      "野有死麕，白茅包之。有女怀春，吉士诱之。",
      "林有朴樕，野有死鹿。白茅纯束，有女如玉。",
      "舒而脱脱兮，无感我帨兮，无使尨也吠。"
    ],
    "rhythmic": "野有死麕",
    "tags": [
      "诗经",
      "国风",
      "召南"
    ]
  },
  {
    "author": "诗经",
    "paragraphs": [
      "何彼襛矣，唐棣之华？曷不肃雍？王姬之车。",
      "何彼襛矣，华如桃李？平王之孙，齐侯之子。",
      "其钓维何？维丝伊缗。齐侯之子，平王之孙。"
    ],
    "rhythmic": "何彼襛矣",
    "tags": [
      "诗经",
      "国风",
      "召南"
    ]
  },
  {
    "author": "诗经",
    "paragraphs": [
      "彼茁者葭，壹发五豝，于嗟乎驺虞！",
      "彼茁者蓬，壹发五豵，于嗟乎驺虞！"
    ],
    "rhythmic": "驺虞",
    "tags": [
      "诗经",
      "国风",
      "召南"
    ]
  },
  {
    "author": "诗经",
    "paragraphs": [
      "泛彼柏舟，亦泛其流。耿耿不寐，如有隐忧。微我无酒，以敖以游。",
      "我心匪鉴，不可以茹。亦有兄弟，不可以据。薄言往诉，逢彼之怒。",
      "我心匪石，不可转也。我心匪席，不可卷也。威仪棣棣，不可选也。",
      "忧心悄悄，愠于群小。觏闵既多，受侮不少。静言思之，寤辟有摽。",
      "日居月诸，胡迭而微？心之忧矣，如匪浣衣。静言思之，不能奋飞。"
    ],
    "rhythmic": "柏舟",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "绿兮衣兮，绿衣黄裹。心之忧矣，曷维其已！",
      "绿兮衣兮，绿衣黄裳。心之忧矣，曷维其亡！",
      "绿兮丝兮，女所治兮。我思古人，俾无訧兮！",
      "絺兮绤兮，凄其以风。我思古人，实获我心！"
    ],
    "rhythmic": "绿衣",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "燕燕于飞，差池其羽。之子于归，远送于野。瞻望弗及，泣涕如雨。",
      "燕燕于飞，颉之颃之。之子于归，远于将之。瞻望弗及，伫立以泣。",
      "燕燕于飞，下上其音。之子于归，远送于南。瞻望弗及，实劳我心。",
      "仲氏任只，其心塞渊。终温且惠，淑慎其身。先君之思，以勖寡人。"
    ],
    "rhythmic": "燕燕",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "日居月诸，照临下土。乃如之人兮，逝不古处？胡能有定？宁不我顾。",
      "日居月诸，下土是冒。乃如之人兮，逝不相好。胡能有定？宁不我报。",
      "日居月诸，出自东方。乃如之人兮，德音无良。胡能有定？俾也可忘。",
      "日居月诸，东方自出。父兮母兮，畜我不卒。胡能有定？报我不述。"
    ],
    "rhythmic": "日月",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "终风且暴，顾我则笑，谑浪笑敖，中心是悼。",
      "终风且霾，惠然肯来，莫往莫来，悠悠我思。",
      "终风且曀，不日有曀，寤言不寐，愿言则嚏。",
      "曀曀其阴，虺虺其雷，寤言不寐，愿言则怀。"
    ],
    "rhythmic": "终风",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "击鼓其镗，踊跃用兵。土国城漕，我独南行。",
      "从孙子仲，平陈与宋。不我以归，忧心有忡。",
      "爰居爰处？爰丧其马？于以求之？于林之下。",
      "死生契阔，与子成说。执子之手，与子偕老。",
      "于嗟阔兮，不我活兮。于嗟洵兮，不我信兮。"
    ],
    "rhythmic": "击鼓",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "凯风自南，吹彼棘心。棘心夭夭，母氏劬劳。",
      "凯风自南，吹彼棘薪。母氏圣善，我无令人。",
      "爰有寒痊？在浚之下。有子七人，母氏劳苦。",
      "睍睆黄鸟，载好其音。有子七人，莫慰母心。"
    ],
    "rhythmic": "凯风",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "雄雉于飞，泄泄其羽。我之怀矣，自诒伊阻。",
      "雄雉于飞，下上其音。展矣君子，实劳我心。",
      "瞻彼日月，悠悠我思。道之云远，曷云能来？",
      "百尔君子，不知德行。不忮不求，何用不臧。"
    ],
    "rhythmic": "雄雉",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "匏有苦叶，济有深涉。深则厉，浅则揭。",
      "有瀰济盈，有鷕雉鸣。济盈不濡轨，雉鸣求其牡。",
      "雍雍鸣雁，旭日始旦。士如归妻，迨冰未泮。",
      "招招舟子，人涉卬否。不涉卬否，卬须我友。"
    ],
    "rhythmic": "匏有苦叶",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "习习谷风，以阴以雨。黾勉同心，不宜有怒。采葑采菲，无以下体？德音莫违，及尔同死。",
      "行道迟迟，中心有违。不远伊迩，薄送我畿。谁谓荼苦，其甘如荠。宴尔新婚，如兄如弟。",
      "泾以渭浊，湜湜其沚。宴尔新婚，不我屑以。毋逝我梁，毋发我笱。我躬不阅，遑恤我后。",
      "就其深矣，方之舟之。就其浅矣，泳之游之。何有何亡，黾勉求之。凡民有丧，匍匐救之。",
      "不我能畜，反以我为仇。既阻我德，贾用不售。昔育恐育鞫，及尔颠覆。既生既育，比予于毒。",
      "我有旨蓄，亦以御冬。宴尔新婚，以我御穷。有洸有溃，既诒我肄。不念昔者，伊余来塈。"
    ],
    "rhythmic": "谷风",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "式微，式微，胡不归？微君之故，胡为乎中露！",
      "式微，式微，胡不归？微君之躬，胡为乎泥中！"
    ],
    "rhythmic": "式微",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "旄丘之葛兮，何诞之节兮。叔兮伯兮，何多日也？",
      "何其处也？必有与也！何其久也？必有以也！",
      "狐裘蒙戎，匪车不东。叔兮伯兮，靡所与同。",
      "琐兮尾兮，流离之子。叔兮伯兮，褎如充耳。"
    ],
    "rhythmic": "旄丘",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "简兮简兮，方将万舞。日之方中，在前上处。",
      "硕人俣俣，公庭万舞。有力如虎，执辔如组。",
      "左手执龠，右手秉翟。赫如渥赭，公言锡爵。",
      "山有榛，隰有苓。云谁之思？西方美人。彼美人兮，西方之人兮。"
    ],
    "rhythmic": "简兮",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "毖彼泉水，亦流于淇。有怀于卫，靡日不思。娈彼诸姬，聊与之谋。",
      "出宿于泲，饮饯于祢。女子有行，远父母兄弟，问我诸姑，遂及伯姊。",
      "出宿于干，饮饯于言。载脂载辖，还车言迈。遄臻于卫，不瑕有害？",
      "我思肥泉，兹之永叹。思须与漕，我心悠悠。驾言出游，以写我忧。"
    ],
    "rhythmic": "泉水",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "出自北门，忧心殷殷。终窭且贫，莫知我艰。已焉哉！天实为之，谓之何哉！",
      "王事适我，政事一埤益我。我入自外，室人交遍谪我。已焉哉！天实为之，谓之何哉！",
      "王事敦我，政事一埤遗我。我入自外，室人交遍摧我。已焉哉！天实为之，谓之何哉！"
    ],
    "rhythmic": "北门",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "北风其凉，雨雪其雱。惠而好我，携手同行。其虚其邪？既亟只且！",
      "北风其喈，雨雪其霏。惠而好我，携手同归。其虚其邪？既亟只且！",
      "莫赤匪狐，莫黑匪乌。惠而好我，携手同车。其虚其邪？既亟只且！"
    ],
    "rhythmic": "北风",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "静女其姝，俟我于城隅。爱而不见，搔首踟蹰。",
      "静女其娈，贻我彤管。彤管有炜，说怿女美。",
      "自牧归荑，洵美且异。匪女之为美，美人之贻。"
    ],
    "rhythmic": "静女",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "新台有泚，河水瀰瀰。燕婉之求，蘧篨不鲜。",
      "新台有洒，河水浼浼。燕婉之求，蘧篨不殄。",
      "鱼网之设，鸿则离之。燕婉之求，得此戚施。"
    ],
    "rhythmic": "新台",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "二子乘舟，泛泛其景。愿言思子，中心养养！",
      "二子乘舟，泛泛其逝。愿言思子，不瑕有害？"
    ],
    "rhythmic": "二子乘舟",
    "tags": [
      "诗经",
      "国风",
      "邶风"
    ]
  },
  {
    "author": "诗经",
    "paragraphs": [
      "泛彼柏舟，在彼中河。髧彼两髦，实维我仪。之死矢靡它。母也天只，不谅人只！",
      "泛彼柏舟，在彼河侧。髧彼两髦，实维我特。之死矢靡慝。母也天只，不谅人只！"
    ],
    "rhythmic": "柏舟",
    "tags": [
      "诗经",
      "国风",
      "鄘风"
    ]
  },
  {
    "author": "诗经",
    "paragraphs": [
      "墙有茨，不可扫也。中冓之言，不可道也。所可道也，言之丑也。",
      "墙有茨，不可襄也。中冓之言，不可详也。所可详也，言之长也。",
      "墙有茨，不可束也。中冓之言，不可读也。所可读也，言之辱也。"
    ],
    "rhythmic": "墙有茨",
    "tags": [
      "诗经",
      "国风",
      "鄘风"
    ]
  },
  {
    "author": "诗经",
    "paragraphs": [
      "君子偕老，副笄六珈。委委佗佗，如山如河，象服是宜。子之不淑，云如之何？",
      "玼兮玼兮，其之翟也。鬒发如云，不屑髢也。玉之瑱也，象之揥也，扬且之晳也。胡然而天也！胡然而帝也。",
      "瑳兮瑳兮，其之展也。蒙彼绉絺，是绁袢也。子之清扬，扬且之颜也。展如之人兮，邦之媛也！"
    ],
    "rhythmic": "君子偕老",
    "tags": [
      "诗经",
      "国风",
      "鄘风"
    ]
  },
  {
    "author": "诗经",
    "paragraphs": [
      "爰采唐矣？沬之乡矣。云谁之思？美孟姜矣。期我乎桑中，要我乎上宫，送我乎淇之上矣。",
      "爰采麦矣？沬之北矣。云谁之思？美孟弋矣。期我乎桑中，要我乎上宫，送我乎淇之上矣。",
      "爰采葑矣？沬之东矣。云谁之思？美孟庸矣。期我乎桑中，要我乎上宫，送我乎淇之上矣。"
    ],
    "rhythmic": "桑中",
    "tags": [
      "诗经",
      "国风",
      "鄘风"
    ]
  },
  {
    "author": "诗经",
    "paragraphs": [
      "鹑之奔奔，鹊之彊彊。人之无良，我以为兄！",
      "鹊之彊彊，鹑之奔奔。人之无良，我以为君！"
    ],
    "rhythmic": "鹑之奔奔",
    "tags": [
      "诗经",
      "国风",
      "鄘风"
    ]
  },
  {
    "author": "诗经",
    "paragraphs": [
      "定之方中，作于楚宫。揆之以日，作于楚室。树之榛栗，椅桐梓漆，爰伐琴桑。",
      "升彼虚矣，以望楚矣。望楚与堂，景山与京。降观于桑，卜云其吉，终然允臧。",
      "灵雨既零，命彼倌人，星言夙驾，说于桑田。匪直也人，秉心塞渊，騋牝三千。"
    ],
    "rhythmic": "定之方中",
    "tags": [
      "诗经",
      "国风",
      "鄘风"
    ]
  },
  {
    "author": "诗经",
    "paragraphs": [
      "蝃蝀在东，莫之敢指。女子有行，远父母兄弟。",
      "朝隮于西，崇朝其雨。女子有行，远兄弟父母。",
      "乃如之人也，怀婚姻也。大无信也，不知命也！"
    ],
    "rhythmic": "蝃蝀",
    "tags": [
      "诗经",
      "国风",
      "鄘风"
    ]
  },
  {
    "author": "诗经",
    "paragraphs": [
      "相鼠有皮，人而无仪！人而无仪，不死何为？",
      "相鼠有齿，人而无止！人而无止，不死何俟？",
      "相鼠有体，人而无礼，人而无礼！胡不遄死？"
    ],
    "rhythmic": "相鼠",
    "tags": [
      "诗经",
      "国风",
      "鄘风"
    ]
  },
  {
    "author": "诗经",
    "paragraphs": [
      "孑孑干旄，在浚之郊。素丝纰之，良马四之。彼姝者子，何以畀之？",
      "孑孑干旟，在浚之都。素丝组之，良马五之。彼姝者子，何以予之？",
      "孑孑干旌，在浚之城。素丝祝之，良马六之。彼姝者子，何以告之？"
    ],
    "rhythmic": "干旄",
    "tags": [
      "诗经",
      "国风",
      "鄘风"
    ]
  },
  {
    "author": "诗经",
    "paragraphs": [
      "载驰载驱，归唁卫侯。驱马悠悠，言至于漕。大夫跋涉，我心则忧。",
      "既不我嘉，不能旋反。视尔不臧，我思不远。",
      "既不我嘉，不能旋济？视尔不臧，我思不閟。",
      "陟彼阿丘，言采其蝱。女子善怀，亦各有行。许人尤之，众稚且狂。",
      "我行其野，芃芃其麦。控于大邦，谁因谁极？大夫君子，无我有尤。百尔所思，不如我所之。"
    ],
    "rhythmic": "载驰",
    "tags": [
      "诗经",
      "国风",
      "鄘风"
    ]
  },
  {
    "author": "诗经",
    "paragraphs": [
      "瞻彼淇奥，绿竹猗猗。有匪君子，如切如磋，如琢如磨，瑟兮僴兮，赫兮咺兮。有匪君子，终不可谖兮。",
      "瞻彼淇奥，绿竹青青。有匪君子，充耳秀莹，会弁如星。瑟兮僴兮。赫兮咺兮，有匪君子，终不可谖兮。",
      "瞻彼淇奥，绿竹如箦。有匪君子，如金如锡，如圭如璧。宽兮绰兮，猗重较兮。善戏谑兮，不为虐兮。"
    ],
    "rhythmic": "淇奥",
    "tags": [
      "诗经",
      "国风",
      "卫风"
    ]
  },
  {
    "author": "诗经",
    "paragraphs": [
      "考槃在涧，硕人之宽。独寐寤言，永矢弗谖。",
      "考槃在阿，硕人之薖。独寐寤歌，永矢弗过。",
      "考槃在六，硕人之轴。独寐寤宿，永矢弗告。"
    ],
    "rhythmic": "考槃",
    "tags": [
      "诗经",
      "国风",
      "卫风"
    ]
  },
  {
    "author": "诗经",
    "paragraphs": [
      "硕人其颀，衣锦褧衣。齐侯之子，卫侯之妻。东宫之妹，邢侯之姨，谭公维私。",
      "手如柔荑，肤如凝脂，领如蝤蛴，齿如瓠犀，螓首蛾眉，巧笑倩兮，美目盼兮。",
      "硕人敖敖，说于农郊。四牡有骄，朱幩镳镳。翟茀以朝。大夫夙退，无使君劳。",
      "河水洋洋，北流活活。施罛濊濊，鳣鲔发发。葭菼揭揭，庶姜孽孽，庶士有朅。"
    ],
    "rhythmic": "硕人",
    "tags": [
      "诗经",
      "国风",
      "卫风"
    ]
  },
  {
    "author": "诗经",
    "paragraphs": [
      "氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。",
      "乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。",
      "桑之未落，其叶沃若。于嗟鸠兮！无食桑葚。于嗟女兮！无与士耽。士之耽兮，犹可说也。女之耽兮，不可说也。",
      "桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士二其行。士也罔极，二三其德。",
      "三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。",
      "及尔偕老，老使我怨。淇则有岸，隰则有泮。总角之宴，言笑晏晏，信誓旦旦，不思其反。反是不思，亦已焉哉！"
    ],
    "rhythmic": "氓",
    "tags": [
      "诗经",
      "国风",
      "卫风"
    ]
  },
  {
    "author": "诗经",
    "paragraphs": [
      "籊籊竹竿，以钓于淇。岂不尔思？远莫致之。",
      "泉源在左，淇水在右。女子有行，远兄弟父母。",
      "淇水在右，泉源在左。巧笑之瑳，佩玉之傩。",
      "淇水滺滺，桧楫松舟。驾言出游，以写我忧。"
    ],
    "rhythmic": "竹竿",
    "tags": [
      "诗经",
      "国风",
      "卫风"
    ]
  },
  {
    "author": "诗经",
    "paragraphs": [
      "芄兰之支，童子佩觿。虽则佩觿，能不我知。容兮遂兮，垂带悸兮。",
      "芄兰之叶，童子佩韘。虽则佩韘，能不我甲。容兮遂兮，垂带悸兮。"
    ],
    "rhythmic": "芄兰",
    "tags": [
      "诗经",
      "国风",
      "卫风"
    ]
  },
  {
    "author": "诗经",
    "paragraphs": [
      "谁谓河广？一苇杭之。谁谓宋远？跂予望之。",
      "谁谓河广？曾不容刀。谁谓宋远？曾不崇朝。"
    ],
    "rhythmic": "河广",
    "tags": [
      "诗经",
      "国风",
      "卫风"
    ]
  },
  {
    "author": "诗经",
    "paragraphs": [
      "伯兮朅兮，邦之桀兮。伯也执殳，为王前驱。",
      "自伯之东，首如飞蓬。岂无膏沐？谁适为容！",
      "其雨其雨，杲杲出日。愿言思伯，甘心首疾。",
      "焉得谖草？言树之背。愿言思伯。使我心痗。"
    ],
    "rhythmic": "伯兮",
    "tags": [
      "诗经",
      "国风",
      "卫风"
    ]
  },
  {
    "author": "诗经",
    "paragraphs": [
      "有狐绥绥，在彼淇梁。心之忧矣，之子无裳。",
      "有狐绥绥，在彼淇厉。心之忧矣，之子无带。",
      "有狐绥绥，在彼淇侧。心之忧矣，之子无服。"
    ],
    "rhythmic": "有狐",
    "tags": [
      "诗经",
      "国风",
      "卫风"
    ]
  },
  {
    "author": "诗经",
    "paragraphs": [
      "投我以木瓜，报之以琼琚。匪报也，永以为好也！",
      "投我以木桃，报之以琼瑶。匪报也，永以为好也！",
      "投我以木李，报之以琼九。匪报也，永以为好也！"
    ],
    "rhythmic": "木瓜",
    "tags": [
      "诗经",
      "国风",
      "卫风"
    ]
  },
  {
    "author": "诗经",
    "paragraphs": [
      "彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？",
      "彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？",
      "彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？"
    ],
    "rhythmic": "黍离",
    "tags": [
      "诗经",
      "国风",
      "王风"
    ]
  },
  {
    "author": "诗经",
    "paragraphs": [
      "君子于役，不知其期。曷至哉？鸡栖于埘。日之夕矣，羊牛下来。君子于役，如之何勿思！",
      "君子于役，不日不月。曷其有佸？鸡栖于桀。日之夕矣，羊牛下括。君子于役，苟无饥渴？"
    ],
    "rhythmic": "君子于役",
    "tags": [
      "诗经",
      "国风",
      "王风"
    ]
  },
  {
    "author": "诗经",
    "paragraphs": [
      "君子阳阳，左执簧，右招我由房，其乐只且！",
      "君子陶陶，左执翿，右招我由敖，其乐只且！"
    ],
    "rhythmic": "君子阳阳",
    "tags": [
      "诗经",
      "国风",
      "王风"
    ]
  },
  {
    "author": "诗经",
    "paragraphs": [
      "扬之水，不流束薪。彼其之子，不与我戍申。怀哉怀哉，曷月予还归哉？",
      "扬之水，不流束楚。彼其之子，不与我戍甫。怀哉怀哉，曷月予还归哉？",
      "扬之水，不流束蒲。彼其之子，不与我戍许。怀哉怀哉，曷月予还归哉？"
    ],
    "rhythmic": "扬之水",
    "tags": [
      "诗经",
      "国风",
      "王风"
    ]
  },
  {
    "author": "诗经",
    "paragraphs": [
      "中谷有蓷，暵其干矣。有女仳离，慨其叹矣。慨其叹矣，遇人之艰难矣。",
      "中谷有蓷，暵其修矣。有女仳离，条其歗矣。条其歗矣，遇人之不淑矣。",
      "中谷有蓷，暵其湿矣。有女仳离，啜其泣矣。啜其泣矣，何嗟及矣。"
    ],
    "rhythmic": "中谷有蓷",
    "tags": [
      "诗经",
      "国风",
      "王风"
    ]
  },
  {
    "author": "诗经",
    "paragraphs": [
      "有兔爰爰，雉离于罗。我生之初，尚无为；我生之后，逢此百罹。尚寐无吪。",
      "有兔爰爰，雉离于罦。我生之初，尚无造；我生之后，逢此百忧。尚寐无觉。",
      "有兔爰爰，雉离于罿。我生之初，尚无庸；我生之后，逢此百凶。尚寐无聪。"
    ],
    "rhythmic": "兔爰",
    "tags": [
      "诗经",
      "国风",
      "王风"
    ]
  },
  {
    "author": "诗经",
    "paragraphs": [
      "绵绵葛藟，在河之浒。终远兄弟，谓他人父。谓他人父，亦莫我顾！",
      "绵绵葛爰，在河之藟。终远兄弟，谓他人母。谓他人母，亦莫我有！",
      "绵绵葛藟，在河之漘。终远兄弟，谓他人昆。谓他人昆，亦莫我闻！"
    ],
    "rhythmic": "葛藟",
    "tags": [
      "诗经",
      "国风",
      "王风"
    ]
  },
  {
    "author": "诗经",
    "paragraphs": [
      "彼采葛兮，一日不见，如三月兮！",
      "彼采萧兮，一日不见，如三秋兮！",
      "彼采艾兮！一日不见，如三岁兮！"
    ],
    "rhythmic": "采葛",
    "tags": [
      "诗经",
      "国风",
      "王风"
    ]
  },
  {
    "author": "诗经",
    "paragraphs": [
      "大车槛槛，毳衣如菼。岂不尔思？畏子不敢。",
      "大车啍啍，毳衣如璊，岂不尔思？畏子不奔。",
      "谷则异室，死则同穴。谓予不信，有如皎日。"
    ],
    "rhythmic": "大车",
    "tags": [
      "诗经",
      "国风",
      "王风"
    ]
  },
  {
    "author": "诗经",
    "paragraphs": [
      "丘中有麻，彼留子嗟。彼留子嗟，将其来施施。",
      "丘中有麦，彼留子国。彼留子国，将其来食。",
      "丘中有李，彼留之子。彼留之子，贻我佩九。"
    ],
    "rhythmic": "丘中有麻",
    "tags": [
      "诗经",
      "国风",
      "王风"
    ]
  },
  {
    "author": "诗经",
    "paragraphs": [
      "缁衣之宜兮，敝予又改为兮。适子之馆兮。还予授子之粲兮。",
      "缁衣之好兮，敝予又改造兮。适子之馆兮，还予授子之粲兮。",
      "缁衣之席兮，敝予又改作兮。适子之馆兮，还予授子之粲兮。"
    ],
    "rhythmic": "缁衣",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "将仲子兮，无逾我里，无折我树杞。岂敢爱之？畏我父母。仲可怀也，父母之言亦可畏也。",
      "将仲子兮，无逾我墙，无折我树桑。岂敢爱之？畏我诸兄。仲可怀也，诸兄之言亦可畏也。",
      "将仲子兮，无逾我园，无折我树檀。岂敢爱之？畏人之多言。仲可怀也，人之多言亦可畏也。"
    ],
    "rhythmic": "将仲子",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "叔于田，巷无居人。岂无居人？不如叔也。洵美且仁。",
      "叔于狩，巷无饮酒。岂无饮酒？不如叔也。洵美且好。",
      "叔适野，巷无服马。岂无服马？不如叔也。洵美且武。"
    ],
    "rhythmic": "叔于田",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "叔于田，乘乘马。执辔如组，两骖如舞。叔在薮，火烈具举。襢裼暴虎，献于公所。将叔勿狃，戒其伤女。",
      "叔于田，乘乘黄。两服上襄，两骖雁行。叔在薮，火烈具扬。叔善射忌，又良御忌。抑罄控忌，抑纵送忌。",
      "叔于田，乘乘鸨。两服齐首，两骖如手。叔在薮，火烈具阜。叔马慢忌，叔发罕忌，抑释掤忌，抑鬯弓忌。"
    ],
    "rhythmic": "大叔于田",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "清人在彭，驷介旁旁。二矛重英，河上乎翱翔。",
      "清人在消，驷介麃麃。二矛重乔，河上乎逍遥。",
      "清人在轴，驷介陶陶。左旋右抽，中军作好。"
    ],
    "rhythmic": "清人",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "羔裘如濡，洵直且侯。彼其之子，舍命不渝。",
      "羔裘豹饰，孔武有力。彼其之子，邦之司直。",
      "羔裘晏兮，三英粲兮。彼其之子，邦之彦兮。"
    ],
    "rhythmic": "羔裘",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "遵大路兮，掺执子之袪兮。无我恶兮，不蓵故也！",
      "遵大路兮，掺执子之手兮。无我魗兮，不蓵好也！"
    ],
    "rhythmic": "遵大路",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "女曰鸡鸣，士曰昧旦。子兴视夜，明星有烂。将翱将翔，弋凫与雁。",
      "弋言加之，与子宜之。宜言饮酒，与子偕老。琴瑟在御，莫不静好。",
      "知子之来之，杂佩以赠之。知子之顺之，杂佩以问之。知子之好之，杂佩以报之。"
    ],
    "rhythmic": "女曰鸡鸣",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "有女同车，颜如舜华。将翱将翔，佩玉琼琚。彼美孟姜，洵美且都。",
      "有女同行，颜如舜英。将翱将翔，佩玉将将。彼美孟姜，德音不忘。"
    ],
    "rhythmic": "有女同车",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "山有扶苏，隰有荷华。不见子都，乃见狂且。",
      "山有乔松，隰有游龙，不见子充，乃见狡童。"
    ],
    "rhythmic": "山有扶苏",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "萚兮萚兮，风其吹女。叔兮伯兮，倡予和女。",
      "萚兮萚兮，风其漂女。叔兮伯兮，倡予要女。"
    ],
    "rhythmic": "萚兮",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "彼狡童兮，不与我言兮。维子之故，使我不能餐兮。",
      "彼狡童兮，不与我食兮。维子之故，使我不能息兮。"
    ],
    "rhythmic": "狡童",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "子惠思我，褰裳涉溱。子不我思，岂无他人？狂童之狂也且！",
      "子惠思我，褰裳涉洧。子不我思，岂无他士？狂童之狂也且！"
    ],
    "rhythmic": "褰裳",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "子之丰兮，俟我乎巷兮，悔予不送兮。",
      "子之昌兮，俟我乎堂兮，悔予不将兮。",
      "衣锦褧衣，裳锦褧裳。叔兮伯兮，驾予与行。",
      "裳锦褧裳，衣锦褧衣。叔兮伯兮，驾予与归。"
    ],
    "rhythmic": "丰",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "东门之墠，茹藘在阪。其室则迩，其人甚远。",
      "东门之栗，有践家室。岂不尔思？子不我即！"
    ],
    "rhythmic": "东门之墠",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "风雨凄凄，鸡鸣喈喈，既见君子。云胡不夷？",
      "风雨潇潇，鸡鸣胶胶。既见君子，云胡不瘳？",
      "风雨如晦，鸡鸣不已。既见君子，云胡不喜？"
    ],
    "rhythmic": "风雨",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "青青子衿，悠悠我心。纵我不往，子宁不嗣音？",
      "青青子佩，悠悠我思。纵我不往，子宁不来？",
      "挑兮达兮，在城阙兮。一日不见，如三月兮。"
    ],
    "rhythmic": "子衿",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "扬之水，不流束楚。终鲜兄弟，维予与女。无信人之言，人实诳女。",
      "扬之水，不流束薪。终鲜兄弟，维予二人。无信人之言，人实不信。"
    ],
    "rhythmic": "扬之水",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "出其东门，有女如云。虽则如云。匪我思存。缟衣綦巾，聊乐我员。",
      "出其闉阇，有女如荼。虽则如荼，匪我思且。缟衣茹藘，聊可与娱。"
    ],
    "rhythmic": "出其东门",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "野有蔓草，零露漙兮。有美一人，清扬婉兮。邂逅相遇，适我愿兮。",
      "野有蔓草，零露瀼瀼。有美一人，婉如清扬。邂逅相遇，与子偕臧。"
    ],
    "rhythmic": "野有蔓草",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "溱与洧，方涣涣兮。士与女，方秉蕳兮。女曰观乎？士曰既且。且往观乎？",
      "洧之外，洵訏且乐。维士与女，伊其相谑，赠之以勺药。",
      "溱与洧，浏其清矣。士与女，殷其盈矣。女曰观乎？士曰既且。且往观乎？",
      "洧之外，洵訏且乐。维士与女，伊其将谑，赠之以勺药。"
    ],
    "rhythmic": "溱洧",
    "tags": [
      "诗经",
      "国风",
      "郑风"
    ]
  },
  {
    "author": "诗经",
    "paragraphs": [
      "鸡既鸣矣，朝既盈矣。匪鸡则鸣，苍蝇之声。",
      "东方明矣，朝既昌矣。匪东方则明，月出之光。",
      "虫飞薨薨，甘与子同梦。会且归矣，无庶予子憎。"
    ],
    "rhythmic": "鸡鸣",
    "tags": [
      "诗经",
      "国风",
      "齐风"
    ]
  },
  {
    "author": "诗经",
    "paragraphs": [
      "子之还兮，遭我乎狃之间兮。并驱从两肩兮，揖我谓我儇兮。",
      "子之茂兮，遭我乎狃之道兮。并驱从两牡兮，揖我谓我好兮。",
      "子之昌兮，遭我乎狃之阳兮。并驱从两狼兮，揖我谓我臧兮。"
    ],
    "rhythmic": "还",
    "tags": [
      "诗经",
      "国风",
      "齐风"
    ]
  },
  {
    "author": "诗经",
    "paragraphs": [
      "俟我于着乎而，充耳以素乎而，尚之以琼华乎而。",
      "俟我于庭乎而，充耳以青乎而，尚之以琼莹乎而。",
      "俟我于堂乎而，充耳以黄乎而，尚之以琼英乎而。"
    ],
    "rhythmic": "着",
    "tags": [
      "诗经",
      "国风",
      "齐风"
    ]
  },
  {
    "author": "诗经",
    "paragraphs": [
      "东方之日兮，彼姝者子，在我室兮。在我室兮，履我即兮。",
      "东方之月兮，彼姝者子，在我闼兮。在我闼兮，履我发兮。"
    ],
    "rhythmic": "东方之日",
    "tags": [
      "诗经",
      "国风",
      "齐风"
    ]
  },
  {
    "author": "诗经",
    "paragraphs": [
      "东方未明，颠倒衣裳。颠之倒之，自公召之。",
      "东方未晞，颠倒裳衣。倒之颠之，自公令之。",
      "折柳樊圃，狂夫瞿瞿。不能辰夜，不夙则莫。"
    ],
    "rhythmic": "东方未明",
    "tags": [
      "诗经",
      "国风",
      "齐风"
    ]
  },
  {
    "author": "诗经",
    "paragraphs": [
      "南山崔崔，雄狐绥绥。鲁道有荡，齐子由归。既曰归止，曷又怀止？",
      "葛屦五两，冠緌双止。鲁道有荡，齐子庸止。既曰庸止，曷又从止？",
      "蓺麻如之何？衡从其亩。取妻如之何？必告父母。既曰告止，曷又鞠止？",
      "析薪如之何？匪斧不克。取妻如之何？匪媒不得。既曰得止，曷又极止？"
    ],
    "rhythmic": "南山",
    "tags": [
      "诗经",
      "国风",
      "齐风"
    ]
  },
  {
    "author": "诗经",
    "paragraphs": [
      "无田甫田，维莠骄骄。无思远人，劳心忉忉。",
      "无田甫田，维莠桀桀。无思远人，劳心怛怛。",
      "婉兮娈兮。总角丱兮。未几见兮，突而弁兮！"
    ],
    "rhythmic": "甫田",
    "tags": [
      "诗经",
      "国风",
      "齐风"
    ]
  },
  {
    "author": "诗经",
    "paragraphs": [
      "卢令令，其人美且仁。",
      "卢重环，其人美且鬈。",
      "卢重鋂，其人美且偲。"
    ],
    "rhythmic": "卢令",
    "tags": [
      "诗经",
      "国风",
      "齐风"
    ]
  },
  {
    "author": "诗经",
    "paragraphs": [
      "敝笱在梁，其鱼鲂鳏。齐子归止，其从如云。",
      "敝笱在梁，其鱼鲂鱮。齐子归止，其从如雨。",
      "敝笱在梁，其鱼唯唯。齐子归止，其从如水。"
    ],
    "rhythmic": "敝笱",
    "tags": [
      "诗经",
      "国风",
      "齐风"
    ]
  },
  {
    "author": "诗经",
    "paragraphs": [
      "载驱薄薄，簟茀朱鞹。鲁道有荡，齐子发夕。",
      "四骊济济，垂辔沵沵。鲁道有荡，齐子岂弟。",
      "汶水汤汤，行人彭彭。鲁道有荡，齐子翱翔。",
      "汶水滔滔，行人儦儦。鲁道有荡，齐了游敖。"
    ],
    "rhythmic": "载驱",
    "tags": [
      "诗经",
      "国风",
      "齐风"
    ]
  },
  {
    "author": "诗经",
    "paragraphs": [
      "猗嗟昌兮，颀而长兮。抑若扬兮，美目扬兮。巧趋跄兮，射则臧兮。",
      "猗嗟名兮，美目清兮。仪既成兮，终日射侯，不出正兮，展我甥兮。",
      "猗嗟娈兮，清扬婉兮。舞则选兮，射则贯兮，四矢反兮，以御乱兮。"
    ],
    "rhythmic": "猗嗟",
    "tags": [
      "诗经",
      "国风",
      "齐风"
    ]
  },
  {
    "author": "诗经",
    "paragraphs": [
      "纠纠葛屦，可以履霜？掺掺女手，可以缝裳？要之襋之，好人服之。",
      "好人提提，宛然左辟，佩其象揥。维是褊心，是以为刺。"
    ],
    "rhythmic": "葛屦",
    "tags": [
      "诗经",
      "国风",
      "魏风"
    ]
  },
  {
    "author": "诗经",
    "paragraphs": [
      "彼汾沮洳，言采其莫。彼其之子，美无度。美无度，殊异乎公路。",
      "彼汾一方，言采其桑。彼其之子，美如英。美如英，殊异乎公行。",
      "彼汾一曲，言采其藚。彼其之子，美如玉。美如玉，殊异乎公族。"
    ],
    "rhythmic": "汾沮洳",
    "tags": [
      "诗经",
      "国风",
      "魏风"
    ]
  },
  {
    "author": "诗经",
    "paragraphs": [
      "园有桃，其实之肴。心之忧矣，我歌且谣。不知我者，谓我士也骄。",
      "彼人是哉，子曰何其？心之忧矣，其谁知之？其谁知之，盖亦勿思！",
      "园有棘，其实之食。心之忧矣，聊以行国。不知我者，谓我士也罔极。",
      "彼人是哉，子曰何其？心之忧矣，其谁知之？其谁知之，盖亦勿思！"
    ],
    "rhythmic": "园有桃",
    "tags": [
      "诗经",
      "国风",
      "魏风"
    ]
  },
  {
    "author": "诗经",
    "paragraphs": [
      "陟彼岵兮，瞻望父兮。父曰：嗟！予子行役，夙夜无已。上慎旃哉，犹来！无止！",
      "陟彼屺兮，瞻望母兮。母曰：嗟！予季行役，夙夜无寐。上慎旃哉，犹来！无弃！",
      "陟彼冈兮，瞻望兄兮。兄曰：嗟！予弟行役，夙夜必偕。上慎旃哉，犹来！无死！"
    ],
    "rhythmic": "陟岵",
    "tags": [
      "诗经",
      "国风",
      "魏风"
    ]
  },
  {
    "author": "诗经",
    "paragraphs": [
      "十亩之间兮，桑者闲闲兮，行与子还兮。",
      "十亩之外兮，桑者泄泄兮，行与子逝兮。"
    ],
    "rhythmic": "十亩之间",
    "tags": [
      "诗经",
      "国风",
      "魏风"
    ]
  },
  {
    "author": "诗经",
    "paragraphs": [
      "坎坎伐檀兮，置之河之干兮。河水清且涟猗。不稼不穑，胡取禾三百廛兮？",
      "不狩不猎，胡瞻尔庭有县貆兮？彼君子兮，不素餐兮！",
      "坎坎伐辐兮，置之河之侧兮。河水清且直猗。不稼不穑，胡取禾三百亿兮？",
      "不狩不猎，胡瞻尔庭有县特兮？彼君子兮，不素食兮！",
      "坎坎伐轮兮，置之河之漘兮。河水清且沦猗。不稼不穑，胡取禾三百囷兮？",
      "不狩不猎，胡瞻尔庭有县鹑兮？彼君子兮，不素飧兮！"
    ],
    "rhythmic": "伐檀",
    "tags": [
      "诗经",
      "国风",
      "魏风"
    ]
  },
  {
    "author": "诗经",
    "paragraphs": [
      "硕鼠硕鼠，无食我黍！三岁贯女，莫我肯顾。逝将去女，适彼乐土。乐土乐土，爰得我所。",
      "硕鼠硕鼠，无食我麦！三岁贯女，莫我肯德。逝将去女，适彼乐国。乐国乐国，爰得我直。",
      "硕鼠硕鼠，无食我苗！三岁贯女，莫我肯劳。逝将去女，适彼乐郊。乐郊乐郊，谁之永号？"
    ],
    "rhythmic": "硕鼠",
    "tags": [
      "诗经",
      "国风",
      "魏风"
    ]
  },
  {
    "author": "诗经",
    "paragraphs": [
      "蟋蟀在堂，岁聿其莫。今我不乐，日月其除。无已大康，职思其居。好乐无荒，良士瞿瞿。",
      "蟋蟀在堂，岁聿其逝。今我不乐，日月其迈。无已大康，职思其外。好乐无荒，良士蹶蹶。",
      "蟋蟀在堂，役车其休。今我不乐，日月其慆。无以大康。职思其忧。好乐无荒，良士休休。"
    ],
    "rhythmic": "蟋蟀",
    "tags": [
      "诗经",
      "国风",
      "唐风"
    ]
  },
  {
    "author": "诗经",
    "paragraphs": [
      "山有枢，隰有榆。子有衣裳，弗曳弗娄。子有车马，弗驰弗驱。宛其死矣，他人是愉。",
      "山有栲，隰有杻。子有廷内，弗洒弗扫。子有钟鼓，弗鼓弗考。宛其死矣，他人是保。",
      "山有漆，隰有栗。子有酒食，何不日鼓瑟？且以喜乐，且以永日。宛其死矣，他人入室。"
    ],
    "rhythmic": "山有枢",
    "tags": [
      "诗经",
      "国风",
      "唐风"
    ]
  },
  {
    "author": "诗经",
    "paragraphs": [
      "扬之水，白石凿凿。素衣朱襮，从子于沃。既见君子，云何不乐？",
      "扬之水，白石皓皓。素衣朱绣，从子于鹄。既见君子，云何其忧？",
      "扬之水，白石粼粼。我闻有命，不敢以告人。"
    ],
    "rhythmic": "扬之水",
    "tags": [
      "诗经",
      "国风",
      "唐风"
    ]
  },
  {
    "author": "诗经",
    "paragraphs": [
      "椒聊之实，蕃衍盈升。彼其之子，硕大无朋。椒聊且，远条且。",
      "椒聊之实，蕃衍盈匊。彼其之子，硕大且笃。椒聊且，远条且。"
    ],
    "rhythmic": "椒聊",
    "tags": [
      "诗经",
      "国风",
      "唐风"
    ]
  },
  {
    "author": "诗经",
    "paragraphs": [
      "绸缪束薪，三星在天。今夕何夕，见此良人？子兮子兮，如此良人何？",
      "绸缪束刍，三星在隅。今夕何夕，见此邂逅？子兮子兮，如此邂逅何？",
      "绸缪束楚，三星在户。今夕何夕，见此粲者？子兮子兮，如此粲者何？"
    ],
    "rhythmic": "绸缪",
    "tags": [
      "诗经",
      "国风",
      "唐风"
    ]
  },
  {
    "author": "诗经",
    "paragraphs": [
      "有杕之杜，其叶湑湑。独行踽踽。岂无他人？不如我同父。嗟行之人，胡不比焉？人无兄弟，胡不佽焉？",
      "有杕之杜，其叶箐箐。独行睘睘。岂无他人？不如我同姓。嗟行之人，胡不比焉？人无兄弟，胡不佽焉？"
    ],
    "rhythmic": "杕杜",
    "tags": [
      "诗经",
      "国风",
      "唐风"
    ]
  },
  {
    "author": "诗经",
    "paragraphs": [
      "羔裘豹祛，自我人居居。岂无他人？维子之故。",
      "羔裘豹褎，自我人究究。岂无他人？维子之好。"
    ],
    "rhythmic": "羔裘",
    "tags": [
      "诗经",
      "国风",
      "唐风"
    ]
  },
  {
    "author": "诗经",
    "paragraphs": [
      "肃肃鸨羽，集于苞栩。王事靡盬，不能蓺稷黍。父母何怙？悠悠苍天，曷其有所？",
      "肃肃鸨翼，集于苞棘。王事靡盬，不能蓺黍稷。父母何食？悠悠苍天，曷其有极？",
      "肃肃鸨行，集于苞桑，王事靡盬，不能蓺稻梁。父母何尝？悠悠苍天，曷其有常？"
    ],
    "rhythmic": "鸨羽",
    "tags": [
      "诗经",
      "国风",
      "唐风"
    ]
  },
  {
    "author": "诗经",
    "paragraphs": [
      "岂曰无衣七兮？不如子之衣，安且吉兮！",
      "岂曰无衣六兮？不如子之衣，安且燠兮！"
    ],
    "rhythmic": "无衣",
    "tags": [
      "诗经",
      "国风",
      "唐风"
    ]
  },
  {
    "author": "诗经",
    "paragraphs": [
      "有杕之杜，生于道左。彼君子兮，噬肯适我？中心好之，曷饮食之？",
      "有杕之杜，生于道周。彼君子兮，噬肯来游？中心好之，曷饮食之？"
    ],
    "rhythmic": "有杕之杜",
    "tags": [
      "诗经",
      "国风",
      "唐风"
    ]
  },
  {
    "author": "诗经",
    "paragraphs": [
      "葛生蒙楚，蔹蔓于野。予美亡此，谁与？独处？",
      "葛生蒙棘，蔹蔓于域。予美亡此，谁与？独息？",
      "角枕粲兮，锦衾烂兮。予美亡此，谁与？独旦？",
      "夏之日，冬之夜。百岁之后，归于其居。",
      "冬之夜，夏之日。百岁之后，归于其室。"
    ],
    "rhythmic": "葛生",
    "tags": [
      "诗经",
      "国风",
      "唐风"
    ]
  },
  {
    "author": "诗经",
    "paragraphs": [
      "采苓采苓，首阳之巅。人之为言，苟亦无信。舍旃舍旃，苟亦无然。人之为言，胡得焉？",
      "采苦采苦，首阳之下。人之为言，苟亦无与。舍旃舍旃，苟亦无然。人之为言，胡得焉？",
      "采葑采葑，首阳之东。人之为言，苟亦无从。舍旃舍旃，苟亦无然。人之为言，胡得焉？"
    ],
    "rhythmic": "采苓",
    "tags": [
      "诗经",
      "国风",
      "唐风"
    ]
  },
  {
    "author": "诗经",
    "paragraphs": [
      "有车邻邻，有马白颠。未见君子，寺人之令。",
      "阪有漆，隰有栗。既见君子，并坐鼓瑟。今者不乐，逝者其耋。",
      "阪有桑，隰有杨。既见君子，并坐鼓簧。今者不乐，逝者其亡。"
    ],
    "rhythmic": "车邻",
    "tags": [
      "诗经",
      "国风",
      "秦风"
    ]
  },
  {
    "author": "诗经",
    "paragraphs": [
      "驷驖孔阜，六辔在手。公之媚子，从公于狩。",
      "奉时辰牡，辰牡孔硕。公曰左之，舍拔则获。",
      "游于北园，四马既闲。輶车鸾镳，载猃歇骄。"
    ],
    "rhythmic": "驷驖",
    "tags": [
      "诗经",
      "国风",
      "秦风"
    ]
  },
  {
    "author": "诗经",
    "paragraphs": [
      "小戎俴收，五楘梁辀。游环胁驱，阴靷鋈续。文茵畅毂，驾我骐馵。",
      "言念君子，温其如玉。在其板屋，乱我心曲。",
      "四牡孔阜，六辔在手。骐骝是中，騧骊是骖。龙盾之合，鋈以觼軜。",
      "言念君子，温其在邑。方何为期？胡然我念之！",
      "俴驷孔群，厹矛鋈錞。蒙伐有苑，虎韔镂膺。交韔二弓，竹闭绲縢。",
      "言念君子，载寝载兴。厌厌良人，秩秩德音。"
    ],
    "rhythmic": "小戎",
    "tags": [
      "诗经",
      "国风",
      "秦风"
    ]
  },
  {
    "author": "诗经",
    "paragraphs": [
      "蒹葭苍苍，白露为霜。所谓伊人，在水一方。溯洄从之，道阻且长。溯游从之，宛在水中央。",
      "蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。",
      "蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。"
    ],
    "rhythmic": "蒹葭",
    "tags": [
      "诗经",
      "国风",
      "秦风"
    ]
  },
  {
    "author": "诗经",
    "paragraphs": [
      "终南何有？有条有梅。君子至止，锦衣狐裘。颜如渥丹，其君也哉！",
      "终南何有？有纪有堂。君子至止，黻衣绣裳。佩玉将将，寿考不忘！"
    ],
    "rhythmic": "终南",
    "tags": [
      "诗经",
      "国风",
      "秦风"
    ]
  },
  {
    "author": "诗经",
    "paragraphs": [
      "交交黄鸟，止于棘。谁从穆公？子车奄息。维此奄息，百夫之特。",
      "临其穴，惴惴其栗。彼苍者天，歼我良人！如可赎兮，人百其身！",
      "交交黄鸟，止于桑。谁从穆公？子车仲行。维此仲行，百夫之防。",
      "临其穴，惴惴其栗。彼苍者天，歼我良人！如可赎兮，人百其身！",
      "交交黄鸟，止于楚。谁从穆公？子车针虎。维此针虎，百夫之御。",
      "临其穴，惴惴其栗。彼苍者天，歼我良人！如可赎兮，人百其身！"
    ],
    "rhythmic": "黄鸟",
    "tags": [
      "诗经",
      "国风",
      "秦风"
    ]
  },
  {
    "author": "诗经",
    "paragraphs": [
      "鴥彼晨风，郁彼北林。未见君子，忧心钦钦。如何如何，忘我实多！",
      "山有苞栎，隰有六駮。未见君子，忧心靡乐。如何如何，忘我实多！",
      "山有苞棣，隰有树檖。未见君子，忧心如醉。如何如何，忘我实多！"
    ],
    "rhythmic": "晨风",
    "tags": [
      "诗经",
      "国风",
      "秦风"
    ]
  },
  {
    "author": "诗经",
    "paragraphs": [
      "岂曰无衣？与子同袍。王于兴师，修我戈矛。与子同仇！",
      "岂曰无衣？与子同泽。王于兴师，修我矛戟。与子偕作！",
      "岂曰无衣？与子同裳。王于兴师，修我甲兵。与子偕行！"
    ],
    "rhythmic": "无衣",
    "tags": [
      "诗经",
      "国风",
      "秦风"
    ]
  },
  {
    "author": "诗经",
    "paragraphs": [
      "我送舅氏，曰至渭阳。何以赠之？路车乘黄。",
      "我送舅氏，悠悠我思。何以赠之？琼瑰玉佩。"
    ],
    "rhythmic": "渭阳",
    "tags": [
      "诗经",
      "国风",
      "秦风"
    ]
  },
  {
    "author": "诗经",
    "paragraphs": [
      "于我乎，夏屋渠渠，今也每食无余。于嗟乎，不承权舆！",
      "于我乎，每食四簋，今也每食不饱。于嗟乎，不承权舆！"
    ],
    "rhythmic": "权舆",
    "tags": [
      "诗经",
      "国风",
      "秦风"
    ]
  },
  {
    "author": "诗经",
    "paragraphs": [
      "子之汤兮，宛丘之上兮。洵有情兮，而无望兮。",
      "坎其击鼓，宛丘之下。无冬无夏，值其鹭羽。",
      "坎其击缶，宛丘之道。无冬无夏，值其鹭翿。"
    ],
    "rhythmic": "宛丘",
    "tags": [
      "诗经",
      "国风",
      "陈风"
    ]
  },
  {
    "author": "诗经",
    "paragraphs": [
      "东门之枌，宛丘之栩。子仲之子，婆娑其下。",
      "穀旦于差，南方之原。不绩其麻，市也婆娑。",
      "穀旦于逝，越以鬷迈。视尔如荍，贻我握椒。"
    ],
    "rhythmic": "东门之枌",
    "tags": [
      "诗经",
      "国风",
      "陈风"
    ]
  },
  {
    "author": "诗经",
    "paragraphs": [
      "衡门之下，可以栖迟。泌之洋洋，可以乐饥。",
      "岂其食鱼，必河之鲂？岂其取妻，必齐之姜？",
      "岂其食鱼，必河之鲤？岂其取妻，必宋之子？"
    ],
    "rhythmic": "衡门",
    "tags": [
      "诗经",
      "国风",
      "陈风"
    ]
  },
  {
    "author": "诗经",
    "paragraphs": [
      "东门之池，可以沤麻。彼美淑姬，可与晤歌。",
      "东门之池，可以沤纻。彼美淑姬，可与晤语。",
      "东门之池，可以沤菅。彼美淑姬，可与晤言。"
    ],
    "rhythmic": "东门之池",
    "tags": [
      "诗经",
      "国风",
      "陈风"
    ]
  },
  {
    "author": "诗经",
    "paragraphs": [
      "东门之杨，其叶牂牂。昏以为期，明星煌煌。",
      "东门之杨，其叶肺肺。昏以为期，明星晢晢。"
    ],
    "rhythmic": "东门之杨",
    "tags": [
      "诗经",
      "国风",
      "陈风"
    ]
  },
  {
    "author": "诗经",
    "paragraphs": [
      "墓门有棘，斧以斯之。夫也不良，国人知之。知而不已，谁昔然矣。",
      "墓门有梅，有鸮萃止。夫也不良，歌以讯之。讯予不顾，颠倒思予。"
    ],
    "rhythmic": "墓门",
    "tags": [
      "诗经",
      "国风",
      "陈风"
    ]
  },
  {
    "author": "诗经",
    "paragraphs": [
      "防有鹊巢，邛有旨苕。谁侜予美？心焉忉忉。",
      "中唐有甓，邛有旨鷊。谁侜予美？心焉惕惕。"
    ],
    "rhythmic": "防有鹊巢",
    "tags": [
      "诗经",
      "国风",
      "陈风"
    ]
  },
  {
    "author": "诗经",
    "paragraphs": [
      "月出皎兮。佼人僚兮。舒窈纠兮。劳心悄兮。",
      "月出皓兮。佼人懰兮。舒忧受兮。劳心慅兮。",
      "月出照兮。佼人燎兮。舒夭绍兮。劳心惨兮。"
    ],
    "rhythmic": "月出",
    "tags": [
      "诗经",
      "国风",
      "陈风"
    ]
  },
  {
    "author": "诗经",
    "paragraphs": [
      "胡为乎株林？从夏南！匪适株林，从夏南！",
      "驾我乘马，说于株野。乘我乘驹，朝食于株！"
    ],
    "rhythmic": "株林",
    "tags": [
      "诗经",
      "国风",
      "陈风"
    ]
  },
  {
    "author": "诗经",
    "paragraphs": [
      "彼泽之陂，有蒲与荷。有美一人，伤如之何？寤寐无为，涕泗滂沱。",
      "彼泽之陂，有蒲与蕳。有美一人，硕大且卷。寤寐无为，中心悁悁。",
      "彼泽之陂，有蒲菡萏。有美一人，硕大且俨。寤寐无为，辗转伏枕。"
    ],
    "rhythmic": "泽陂",
    "tags": [
      "诗经",
      "国风",
      "陈风"
    ]
  },
  {
    "author": "诗经",
    "paragraphs": [
      "羔裘逍遥，狐裘以朝。岂不尔思？劳心忉忉。",
      "羔裘翱翔，狐裘在堂。岂不尔思？我心忧伤。",
      "羔裘如膏，日出有曜。岂不尔思？中心是悼。"
    ],
    "rhythmic": "羔裘",
    "tags": [
      "诗经",
      "国风",
      "桧风"
    ]
  },
  {
    "author": "诗经",
    "paragraphs": [
      "庶见素冠兮，棘人栾栾兮。劳心慱慱兮。",
      "庶见素衣兮，我心伤悲兮。聊与子同归兮。",
      "庶见素韠兮，我心蕴结兮。聊与子如一兮。"
    ],
    "rhythmic": "素冠",
    "tags": [
      "诗经",
      "国风",
      "桧风"
    ]
  },
  {
    "author": "诗经",
    "paragraphs": [
      "隰有苌楚，猗傩其枝，夭之沃沃，乐子之无知。",
      "隰有苌楚，猗傩其华，夭之沃沃。乐子之无家。",
      "隰有苌楚，猗傩其实，夭之沃沃。乐子之无室。"
    ],
    "rhythmic": "隰有苌楚",
    "tags": [
      "诗经",
      "国风",
      "桧风"
    ]
  },
  {
    "author": "诗经",
    "paragraphs": [
      "匪风发兮，匪车偈兮。顾瞻周道，中心怛兮。",
      "匪风飘兮，匪车嘌兮。顾瞻周道，中心吊兮。",
      "谁能亨鱼？溉之釜鬵。谁将西归？怀之好音。"
    ],
    "rhythmic": "匪风",
    "tags": [
      "诗经",
      "国风",
      "桧风"
    ]
  },
  {
    "author": "诗经",
    "paragraphs": [
      "蜉蝣之羽，衣裳楚楚。心之忧矣，于我归处。",
      "蜉蝣之翼，采采衣服。心之忧矣，于我归息。",
      "蜉蝣掘阅，麻衣如雪。心之忧矣，于我归说。"
    ],
    "rhythmic": "蜉蝣",
    "tags": [
      "诗经",
      "国风",
      "曹风"
    ]
  },
  {
    "author": "诗经",
    "paragraphs": [
      "彼候人兮，何戈与祋。彼其之子，三百赤芾。",
      "维鹈在梁，不濡其翼。彼其之子，不称其服。",
      "维鹈在梁，不濡其咮。彼其之子，不遂其媾。",
      "荟兮蔚兮，南山朝隮。婉兮娈兮，季女斯饥。"
    ],
    "rhythmic": "候人",
    "tags": [
      "诗经",
      "国风",
      "曹风"
    ]
  },
  {
    "author": "诗经",
    "paragraphs": [
      "鳲鸠在桑，其子七兮。淑人君子，其仪一兮。其仪一兮，心如结兮。",
      "鳲鸠在桑，其子在梅。淑人君子，其带伊丝。其带伊丝，其弁伊骐。",
      "鳲鸠在桑，其子在棘。淑人君子，其仪不忒。其仪不忒，正是四国。",
      "鳲鸠在桑，其子在榛。淑人君子，正是国人，正是国人。胡不万年？"
    ],
    "rhythmic": "鳲鸠",
    "tags": [
      "诗经",
      "国风",
      "曹风"
    ]
  },
  {
    "author": "诗经",
    "paragraphs": [
      "冽彼下泉，浸彼苞稂。忾我寤叹，念彼周京。",
      "冽彼下泉，浸彼苞萧。忾我寤叹，念彼京周。",
      "冽彼下泉，浸彼苞蓍。忾我寤叹，念彼京师。",
      "芃芃黍苗，阴雨膏之。四国有王，郇伯劳之。"
    ],
    "rhythmic": "下泉",
    "tags": [
      "诗经",
      "国风",
      "曹风"
    ]
  },
  {
    "author": "诗经",
    "paragraphs": [
      "七月流火，九月授衣。一之日觱发，二之日栗烈。无衣无褐，何以卒岁？",
      "三之日于耜，四之日举趾。同我妇子，馌彼南亩。田畯至喜。",
      "七月流火，九月授衣。春日载阳，有鸣仓庚。女执懿筐，遵彼微行，爰求柔桑。",
      "春日迟迟，采蘩祁祁。女心伤悲，殆及公子同归。",
      "七月流火，八月萑苇。蚕月条桑，取彼斧斨。以伐远扬，猗彼女桑。",
      "七月鸣鵙，八月载绩。载玄载黄，我朱孔阳，为公子裳。",
      "四月秀葽，五月鸣蜩。八月其获，十月陨萚。一之日于貉，取彼狐狸，为公子裘。",
      "二之日其同，载缵武功。言私其豵，献豜于公。",
      "五月斯螽动股，六月莎鸡振羽。七月在野，八月在宇，九月在户，十月蟋蟀，入我床下。",
      "穹窒熏鼠，塞向墐户。嗟我妇子，曰为改岁，入此室处。",
      "六月食郁及薁，七月亨葵及菽。八月剥枣，十月获稻。为此春酒，以介眉寿。",
      "七月食瓜，八月断壶，九月叔苴，采荼薪樗。食我农夫。",
      "九月筑场圃，十月纳禾稼。黍稷重穋，禾麻菽麦。嗟我农夫，我稼既同，上入执宫功。",
      "昼尔于茅，宵尔索綯，亟其乘屋，其始播百谷。",
      "二之日凿冰冲冲，三之日纳于凌阴。四之日其蚤，献羔祭韭。九月肃霜，十月涤场。",
      "朋酒斯飨，曰杀羔羊，跻彼公堂。称彼兕觥：万寿无疆！"
    ],
    "rhythmic": "七月",
    "tags": [
      "诗经",
      "国风",
      "豳风"
    ]
  },
  {
    "author": "诗经",
    "paragraphs": [
      "鸱鸮鸱鸮，既取我子，无毁我室。恩斯勤斯，鬻子之闵斯。",
      "迨天之未阴雨，彻彼桑土，绸缪牖户。今女下民，或敢侮予？",
      "予手拮据，予所捋荼。予所蓄租，予口卒瘏，曰予未有室家。",
      "予羽谯谯，予尾翛翛，予室翘翘。风雨所漂摇，予维音哓哓！"
    ],
    "rhythmic": "鸱鸮",
    "tags": [
      "诗经",
      "国风",
      "豳风"
    ]
  },
  {
    "author": "诗经",
    "paragraphs": [
      "我徂东山，慆慆不归。我来自东，零雨其濛。我东曰归，我心西悲。",
      "制彼裳衣，勿士行枚。蜎蜎者蠋，烝在桑野。敦彼独宿，亦在车下。",
      "我徂东山，慆慆不归。我来自东，零雨其濛。果臝之实，亦施于宇。",
      "伊威在室，蠨蛸在户。町畽鹿场，熠耀宵行。不可畏也，伊可怀也。",
      "我徂东山，慆慆不归。我来自东，零雨其濛。鹳鸣于垤，妇叹于室。",
      "洒扫穹窒，我征聿至。有敦瓜苦，烝在栗薪。自我不见，于今三年。",
      "我徂东山，慆慆不归。我来自东，零雨其濛。仓庚于飞，熠耀其羽。",
      "之子于归，皇驳其马。亲结其缡，九十其仪。其新孔嘉，其旧如之何？"
    ],
    "rhythmic": "东山",
    "tags": [
      "诗经",
      "国风",
      "豳风"
    ]
  },
  {
    "author": "诗经",
    "paragraphs": [
      "既破我斧，又缺我斨。周公东征，四国是皇。哀我人斯，亦孔之将。",
      "既破我斧，又缺我锜。周公东征，四国是遒。哀我人斯，亦孔之嘉。",
      "既破我斧，又缺我銶。周公东征，四国是遒。哀我人斯，亦孔之休。"
    ],
    "rhythmic": "破斧",
    "tags": [
      "诗经",
      "国风",
      "豳风"
    ]
  },
  {
    "author": "诗经",
    "paragraphs": [
      "伐柯如何？匪斧不克。取妻如何？匪媒不得。",
      "伐柯伐柯，其则不远。我觏之子，笾豆有践。"
    ],
    "rhythmic": "伐柯",
    "tags": [
      "诗经",
      "国风",
      "豳风"
    ]
  },
  {
    "author": "诗经",
    "paragraphs": [
      "九罭之鱼，鳟鲂。我觏之子，衮衣绣裳。",
      "鸿飞遵渚，公归无所，于女信处。鸿飞遵六，公归不复，于女信宿。",
      "是以有衮衣兮，无以我公归兮，无使我心悲兮。"
    ],
    "rhythmic": "九罭",
    "tags": [
      "诗经",
      "国风",
      "豳风"
    ]
  },
  {
    "author": "诗经",
    "paragraphs": [
      "狼跋其胡，载疐其尾。公孙硕肤，赤舄几几。",
      "狼疐其尾，载跋其胡。公孙硕肤，德音不瑕？"
    ],
    "rhythmic": "狼跋",
    "tags": [
      "诗经",
      "国风",
      "豳风"
    ]
  },
  {
    "author": "诗经",
    "paragraphs": [
      "呦呦鹿鸣，食野之苹。我有嘉宾，鼓瑟吹笙。吹笙鼓簧，承筐是将。人之好我，示我周行。",
      "呦呦鹿鸣，食野之蒿。我有嘉宾，德音孔昭。视民不恌，君子是则是效。我有旨酒，嘉宾式燕以敖。",
      "呦呦鹿鸣，食野之芩。我有嘉宾，鼓瑟鼓琴。鼓瑟鼓琴，和乐且湛。我有旨酒，以燕乐嘉宾之心。"
    ],
    "rhythmic": "鹿鸣",
    "tags": [
      "诗经",
      "小雅",
      "鹿鸣之什"
    ]
  },
  {
    "author": "诗经",
    "paragraphs": [
      "四牡騑騑，周道倭迟。岂不怀归？王事靡盬，我心伤悲。",
      "四牡騑騑，啴啴骆马。岂不怀归？王事靡盬，不遑启处。",
      "翩翩者鵻，载飞载下，集于苞栩。王事靡盬，不遑将父。",
      "翩翩者鵻，载飞载止，集于苞杞。王事靡盬，不遑将母。",
      "驾彼四骆，载骤骎骎。岂不怀归？是用作歌，将母来谂。"
    ],
    "rhythmic": "四牡",
    "tags": [
      "诗经",
      "小雅",
      "鹿鸣之什"
    ]
  },
  {
    "author": "诗经",
    "paragraphs": [
      "皇皇者华，于彼原隰。駪駪征夫，每怀靡及。",
      "我马维驹，六辔如濡。载驰载驱，周爰咨诹。",
      "我马维骐，六辔如丝。载驰载驱，周爰咨谋。",
      "我马维骆，六辔沃若。载驰载驱，周爰咨度。",
      "我马维骃，六辔既均。载驰载驱，周爰咨询。"
    ],
    "rhythmic": "皇皇者华",
    "tags": [
      "诗经",
      "小雅",
      "鹿鸣之什"
    ]
  },
  {
    "author": "诗经",
    "paragraphs": [
      "棠棣之华，鄂不韡韡。凡今之人，莫如兄弟。",
      "死丧之威，兄弟孔怀。原隰裒矣，兄弟求矣。",
      "脊令在原，兄弟急难。每有良朋，况也永叹。",
      "兄弟阋于墙，外御其务。每有良朋，烝也无戎。",
      "丧乱既平，既安且宁。虽有兄弟，不如友生？",
      "傧尔笾豆，饮酒之饫。兄弟既具，和乐且孺。",
      "妻子好合，如鼓瑟琴。兄弟既翕，和乐且湛。",
      "宜尔室家，乐尔妻帑。是究是图，亶其然乎？"
    ],
    "rhythmic": "棠棣",
    "tags": [
      "诗经",
      "小雅",
      "鹿鸣之什"
    ]
  },
  {
    "author": "诗经",
    "paragraphs": [
      "伐木丁丁，鸟鸣嘤嘤。出自幽谷，迁于乔木。嘤其鸣矣，求其友声。",
      "相彼鸟矣，犹求友声。矧伊人矣，不求友生？神之听之，终和且平。",
      "伐木许许，酾酒有藇！既有肥羜，以速诸父。宁适不来，微我弗顾。",
      "于粲洒扫，陈馈八簋。既有肥牡，以速诸舅。宁适不来，微我有咎。",
      "伐木于阪，酾酒有衍。笾豆有践，兄弟无远。民之失德，乾餱以愆。",
      "有酒湑我，无酒酤我。坎坎鼓我，蹲蹲舞我。迨我暇矣，饮此湑矣。"
    ],
    "rhythmic": "伐木",
    "tags": [
      "诗经",
      "小雅",
      "鹿鸣之什"
    ]
  },
  {
    "author": "诗经",
    "paragraphs": [
      "天保定尔，亦孔之固。俾尔单厚，何福不除？俾尔多益，以莫不庶。",
      "天保定尔，俾尔戬穀。罄无不宜，受天百禄。降尔遐福，维日不足。",
      "天保定尔，以莫不兴。如山如阜，如冈如陵，如川之方至，以莫不增。",
      "吉蠲为饎，是用孝享。禴祠烝尝，于公先王。君曰：卜尔，万寿无疆。",
      "神之吊矣，诒尔多福。民之质矣，日用饮食。群黎百姓，遍为尔德。",
      "如月之恒，如日之升。如南山之寿，不骞不崩。如松柏之茂，无不尔或承。"
    ],
    "rhythmic": "天保",
    "tags": [
      "诗经",
      "小雅",
      "鹿鸣之什"
    ]
  },
  {
    "author": "诗经",
    "paragraphs": [
      "采薇采薇，薇亦作止。曰归曰归，岁亦莫止。靡室靡家，玁狁之故。不遑启居，玁狁之故。",
      "采薇采薇，薇亦柔止。曰归曰归，心亦忧止。忧心烈烈，载饥载渴。我戍未定，靡使归聘。",
      "采薇采薇，薇亦刚止。曰归曰归，岁亦阳止。王事靡盬，不遑启处。忧心孔疚，我行不来！",
      "彼尔维何？维常之华。彼路斯何？君子之车。戎车既驾，四牡业业。岂敢定居？一月三捷。",
      "驾彼四牡，四牡骙骙。君子所依，小人所腓。四牡翼翼，象弭鱼服。岂不日戒？玁狁孔棘！",
      "昔我往矣，杨柳依依。今我来思，雨雪霏霏。行道迟迟，载渴载饥。我心伤悲，莫知我哀！"
    ],
    "rhythmic": "采薇",
    "tags": [
      "诗经",
      "小雅",
      "鹿鸣之什"
    ]
  },
  {
    "author": "诗经",
    "paragraphs": [
      "我出我车，于彼牧矣。自天子所，谓我来矣。召彼仆夫，谓之载矣。王事多难，维其棘矣。",
      "我出我车，于彼郊矣。设此旐矣，建彼旄矣。彼旟旐斯，胡不旆旆？忧心悄悄，仆夫况瘁。",
      "王命南仲，往城于方。出车彭彭，旂旐央央。天子命我，城彼朔方。赫赫南仲，玁狁于襄。",
      "昔我往矣，黍稷方华。今我来思，雨雪载途。王事多难，不遑启居。岂不怀归？畏此简书。",
      "喓喓草虫，趯趯阜螽。未见君子，忧心忡忡。既见君子，我心则降。赫赫南仲，薄伐西戎。",
      "春日迟迟，卉木萋萋。仓庚喈喈，采蘩祁祁。执讯获丑，薄言还归。赫赫南仲，玁狁于夷。"
    ],
    "rhythmic": "出车",
    "tags": [
      "诗经",
      "小雅",
      "鹿鸣之什"
    ]
  },
  {
    "author": "诗经",
    "paragraphs": [
      "有杕之杜，有睆其实。王事靡盬，继嗣我日。日月阳止，女心伤止，征夫遑止。",
      "有杕之杜，其叶萋萋。王事靡盬，我心伤悲。卉木萋止，女心悲止，征夫归止！",
      "陟彼北山，言采其杞。王事靡盬，忧我父母。檀车幝幝，四牡痯痯，征夫不远！",
      "匪载匪来，忧心孔疚。斯逝不至，而多为恤。卜筮偕止，会言近止，征夫迩止！"
    ],
    "rhythmic": "杕杜",
    "tags": [
      "诗经",
      "小雅",
      "鹿鸣之什"
    ]
  },
  {
    "author": "诗经",
    "paragraphs": [
      "鱼丽于罶，鲿鲨。君子有酒，旨且多。",
      "鱼丽于罶，鲂鳢。君子有酒，多且旨。",
      "鱼丽于罶，鰋鲤。君子有酒，旨且有。物其多矣，",
      "维其嘉矣！物其旨矣，维其偕矣！物其有矣，维其时矣！"
    ],
    "rhythmic": "鱼丽",
    "tags": [
      "诗经",
      "小雅",
      "鹿鸣之什"
    ]
  },
  {
    "author": "诗经",
    "paragraphs": [
      "南有嘉鱼，烝然罩罩。君子有酒，嘉宾式燕以乐。",
      "南有嘉鱼，烝然汕汕。君子有酒，嘉宾式燕以衎。",
      "南有樛木，甘瓠累之。君子有酒，嘉宾式燕绥之。",
      "翩翩者鵻，烝然来思。君子有酒，嘉宾式燕又思。"
    ],
    "rhythmic": "南有嘉鱼",
    "tags": [
      "诗经",
      "小雅",
      "南有嘉鱼之什"
    ]
  },
  {
    "author": "诗经",
    "paragraphs": [
      "南山有台，北山有莱。乐只君子，邦家之基。乐只君子，万寿无期。",
      "南山有桑，北山有杨。乐只君子，邦家之光。乐只君子，万寿无疆。",
      "南山有杞，北山有李。乐只君子，民之父母。乐只君子，德音不已。",
      "南山有栲，北山有杻。乐只君子，遐不眉寿。乐只君子，德音是茂。",
      "南山有枸，北山有楰。乐只君子，遐不黄耇。乐只君子，保艾尔后。"
    ],
    "rhythmic": "南山有台",
    "tags": [
      "诗经",
      "小雅",
      "南有嘉鱼之什"
    ]
  },
  {
    "author": "诗经",
    "paragraphs": [
      "蓼彼萧斯，零露湑兮。既见君子，我心写兮。燕笑语兮，是以有誉处兮。",
      "蓼彼萧斯，零露瀼瀼。既见君子，为龙为光。其德不爽，寿考不忘。",
      "蓼彼萧斯，零露泥泥。既见君子，孔燕岂弟。宜兄宜弟，令德寿岂。",
      "蓼彼萧斯，零露浓浓。既见君子，鞗革忡忡。和鸾雍雍，万福攸同。"
    ],
    "rhythmic": "蓼萧",
    "tags": [
      "诗经",
      "小雅",
      "南有嘉鱼之什"
    ]
  },
  {
    "author": "诗经",
    "paragraphs": [
      "湛湛露斯，匪阳不晞。厌厌夜饮，不醉无归。",
      "湛湛露斯，在彼丰草。厌厌夜饮，在宗载考。",
      "湛湛露斯，在彼杞棘。显允君子，莫不令德。",
      "其桐其椅，其实离离。岂弟君子，莫不令仪。"
    ],
    "rhythmic": "湛露",
    "tags": [
      "诗经",
      "小雅",
      "南有嘉鱼之什"
    ]
  },
  {
    "author": "诗经",
    "paragraphs": [
      "彤弓弨兮，受言藏之。我有嘉宾，中心贶之。钟鼓既设，一朝飨之。",
      "彤弓弨兮，受言载之。我有嘉宾，中心喜之。钟鼓既设，一朝右之。",
      "彤弓弨兮，受言櫜之。我有嘉宾，中心好之。钟鼓既设，一朝酬之。"
    ],
    "rhythmic": "彤弓",
    "tags": [
      "诗经",
      "小雅",
      "南有嘉鱼之什"
    ]
  },
  {
    "author": "诗经",
    "paragraphs": [
      "菁菁者莪，在彼中阿。既见君子，乐且有仪。",
      "菁菁者莪，在彼中沚。既见君子，我心则喜。",
      "菁菁者莪，在彼中陵。既见君子，锡我百朋。",
      "泛泛杨舟，载沉载浮。既见君子，我心则休。"
    ],
    "rhythmic": "菁菁者莪",
    "tags": [
      "诗经",
      "小雅",
      "南有嘉鱼之什"
    ]
  },
  {
    "author": "诗经",
    "paragraphs": [
      "六月栖栖，戎车既饬。四牡骙骙，载是常服。玁狁孔炽，我是用急。王于出征，以匡王国。",
      "比物四骊，闲之维则。维此六月，既成我服。我服既成，于三十里。王于出征，以佐天子。",
      "四牡修广，其大有颙。薄伐玁狁，以奏肤公。有严有翼，共武之服。共武之服，以定王国。",
      "玁狁匪茹，整居焦获。侵镐及方，至于泾阳。织文鸟章，白旆央央。元戎十乘，以先启行。",
      "戎车既安，如轾如轩。四牡既佶，既佶且闲。薄伐玁狁，至于大原。文武吉甫，万邦为宪。",
      "吉甫燕喜，既多受祉。来归自镐，我行永久。饮御诸友，炰鳖脍鲤。侯谁在矣？张仲孝友。"
    ],
    "rhythmic": "六月",
    "tags": [
      "诗经",
      "小雅",
      "南有嘉鱼之什"
    ]
  },
  {
    "author": "诗经",
    "paragraphs": [
      "薄言采芑，于彼新田，呈此菑亩。方叔涖止，其车三千。师干之试，方叔率止。",
      "乘其四骐，四骐翼翼。路车有奭，簟茀鱼服，钩膺鞗革。",
      "薄言采芑，于彼新田，于此中乡。方叔涖止，其车三千。旂旐央央，方叔率止。",
      "约軧错衡，八鸾玱玱。服其命服，朱芾斯皇，有玱葱珩。",
      "鴥彼飞隼，其飞戾天，亦集爰止。方叔涖止，其车三千。师干之试，方叔率止。",
      "钲人伐鼓，陈师鞠旅。显允方叔，伐鼓渊渊，振旅阗阗。",
      "蠢尔蛮荆，大邦为仇。方叔元老，克壮其犹。方叔率止，执讯获丑。戎车啴啴，",
      "啴啴焞焞，如霆如雷。显允方叔，征伐玁狁，蛮荆来威。"
    ],
    "rhythmic": "采芑",
    "tags": [
      "诗经",
      "小雅",
      "南有嘉鱼之什"
    ]
  },
  {
    "author": "诗经",
    "paragraphs": [
      "我车既攻，我马既同。四牡庞庞，驾言徂东。",
      "田车既好，田牡孔阜。东有甫草，驾言行狩。",
      "之子于苗，选徒嚣嚣。建旐设旄，搏兽于敖。",
      "驾彼四牡，四牡奕奕。赤芾金舄，会同有绎。",
      "决拾既佽，弓矢既调。射夫既同，助我举柴。",
      "四黄既驾，两骖不猗。不失其驰，舍矢如破。",
      "萧萧马鸣，悠悠旆旌。徒御不惊，大庖不盈。",
      "之子于征，有闻无声。允矣君子，展也大成。"
    ],
    "rhythmic": "车攻",
    "tags": [
      "诗经",
      "小雅",
      "南有嘉鱼之什"
    ]
  },
  {
    "author": "诗经",
    "paragraphs": [
      "吉日维戊，既伯既祷。田车既好，四牡孔阜。升彼大阜，从其群丑。",
      "吉日庚午，既差我马。兽之所同，麀鹿麌麌。漆沮之从，天子之所。",
      "瞻彼中原，其祁孔有。儦儦俟俟，或群或友。悉率左右，以燕天子。",
      "既张我弓，既挟我矢。发彼小豝，殪此大兕。以御宾客，且以酌醴。"
    ],
    "rhythmic": "吉日",
    "tags": [
      "诗经",
      "小雅",
      "南有嘉鱼之什"
    ]
  },
  {
    "author": "诗经",
    "paragraphs": [
      "鸿雁于飞，肃肃其羽。之子于征，劬劳于野。爰及矜人，哀此鳏寡。",
      "鸿雁于飞，集于中泽。之子于垣，百堵皆作。虽则劬劳，其究安宅？",
      "鸿雁于飞，哀鸣嗷嗷。维此哲人，谓我劬劳。维彼愚人，谓我宣骄。"
    ],
    "rhythmic": "鸿雁",
    "tags": [
      "诗经",
      "小雅",
      "鸿雁之什"
    ]
  },
  {
    "author": "诗经",
    "paragraphs": [
      "夜如何其？夜未央，庭燎之光。君子至止，鸾声将将。",
      "夜如何其？夜未艾，庭燎晣晣。君子至止，鸾声哕哕。",
      "夜如何其？夜乡晨，庭燎有辉。君子至止，言观其旂。"
    ],
    "rhythmic": "庭燎",
    "tags": [
      "诗经",
      "小雅",
      "鸿雁之什"
    ]
  },
  {
    "author": "诗经",
    "paragraphs": [
      "沔彼流水，朝宗于海。鴥彼飞隼，载飞载止。嗟我兄弟，邦人诸友。莫肯念乱，谁无父母？",
      "沔彼流水，其流汤汤。鴥彼飞隼，载飞载扬。念彼不迹，载起载行。心之忧矣，不可弭忘。",
      "鴥彼飞隼，率彼中陵。民之讹言，宁莫之惩？我友敬矣，谗言其兴。"
    ],
    "rhythmic": "沔水",
    "tags": [
      "诗经",
      "小雅",
      "鸿雁之什"
    ]
  },
  {
    "author": "诗经",
    "paragraphs": [
      "鹤鸣于九皋，声闻于野。鱼潜在渊，或在于渚。乐彼之园，爰有树檀，其下维萚。他山之石，可以为错。",
      "鹤鸣于九皋，声闻于天。鱼在于渚，或潜在渊。乐彼之园，爰有树檀，其下维谷。他山之石，可以攻玉。"
    ],
    "rhythmic": "鹤鸣",
    "tags": [
      "诗经",
      "小雅",
      "鸿雁之什"
    ]
  },
  {
    "author": "诗经",
    "paragraphs": [
      "祈父，予王之爪牙。胡转予于恤，靡所止居？",
      "祈父，予王之爪士。胡转予于恤，靡所厎止？",
      "祈父，亶不聪。胡转予于恤？有母之尸饔。"
    ],
    "rhythmic": "祈父",
    "tags": [
      "诗经",
      "小雅",
      "鸿雁之什"
    ]
  },
  {
    "author": "诗经",
    "paragraphs": [
      "皎皎白驹，食我场苗。絷之维之，以永今朝。所谓伊人，于焉逍遥？",
      "皎皎白驹，食我场藿。絷之维之，以永今夕。所谓伊人，于焉嘉客？",
      "皎皎白驹，贲然来思。尔公尔侯，逸豫无期？慎尔优游，勉尔遁思。",
      "皎皎白驹，在彼空谷。生刍一束，其人如玉。毋金玉尔音，而有遐心。"
    ],
    "rhythmic": "白驹",
    "tags": [
      "诗经",
      "小雅",
      "鸿雁之什"
    ]
  },
  {
    "author": "诗经",
    "paragraphs": [
      "黄鸟黄鸟，无集于穀，无啄我粟。此邦之人，不我肯穀。言旋言归，复我邦族。",
      "黄鸟黄鸟，无集于桑，无啄我粱。此邦之人，不可与明。言旋言归，复我诸兄。",
      "黄鸟黄鸟，无集于栩，无啄我黍。此邦之人，不可与处。言旋言归，复我诸父。"
    ],
    "rhythmic": "黄鸟",
    "tags": [
      "诗经",
      "小雅",
      "鸿雁之什"
    ]
  },
  {
    "author": "诗经",
    "paragraphs": [
      "我行其野，蔽芾其樗。婚姻之故，言就尔居。尔不我畜，复我邦家。",
      "我行其野，言采其蓫。婚姻之故，言就尔宿。尔不我畜，言归斯复。",
      "我行其野，言采其葍。不思旧姻，求尔新特。成不以富，亦祗以异。"
    ],
    "rhythmic": "我行其野",
    "tags": [
      "诗经",
      "小雅",
      "鸿雁之什"
    ]
  },
  {
    "author": "诗经",
    "paragraphs": [
      "秩秩斯干，幽幽南山。如竹苞矣，如松茂矣。兄及弟矣，式相好矣，无相犹矣。",
      "似续妣祖，筑室百堵，西南其户。爰居爰处，爰笑爰语。",
      "约之阁阁，椓之橐橐。风雨攸除，鸟鼠攸去，君子攸芋。",
      "如跂斯翼，如矢斯棘，如鸟斯革，如翚斯飞，君子攸跻。",
      "殖殖其庭，有觉其楹。哙哙其正，哕哕其冥。君子攸宁。",
      "下莞上簟，乃安斯寝。乃寝乃兴，乃占我梦。吉梦维何？维熊维罴，维虺维蛇。",
      "大人占之：维熊维罴，男子之祥；维虺维蛇，女子之祥。",
      "乃生男子，载寝之床。载衣之裳，载弄之璋。其泣喤喤，朱芾斯皇，室家君王。",
      "乃生女子，载寝之地。载衣之裼，载弄之瓦。无非无仪，唯酒食是议，无父母诒罹。"
    ],
    "rhythmic": "斯干",
    "tags": [
      "诗经",
      "小雅",
      "鸿雁之什"
    ]
  },
  {
    "author": "诗经",
    "paragraphs": [
      "谁谓尔无羊？三百维群。谁谓尔无牛？九十其犉。尔羊来思，其角濈濈。尔牛来思，其耳湿湿。",
      "或降于阿，或饮于池，或寝或讹。尔牧来思，何蓑何笠，或负其餱。三十维物，尔牲则具。",
      "尔牧来思，以薪以蒸，以雌以雄。尔羊来思，矜矜兢兢，不骞不崩。麾之以肱，毕来既升。",
      "牧人乃梦，众维鱼矣，旐维旟矣，大人占之；众维鱼矣，实维丰年；旐维旟矣，室家溱溱。"
    ],
    "rhythmic": "无羊",
    "tags": [
      "诗经",
      "小雅",
      "鸿雁之什"
    ]
  },
  {
    "author": "诗经",
    "paragraphs": [
      "节彼南山，维石岩岩。赫赫师尹，民具尔瞻。忧心如惔，不敢戏谈。国既卒斩，何用不监！",
      "节彼南山，有实其猗。赫赫师尹，不平谓何。天方荐瘥，丧乱弘多。民言无嘉，惨莫惩嗟。",
      "尹氏大师，维周之氐；秉国之钧，四方是维。天子是毗，俾民不迷。不吊昊天，不宜空我师。",
      "弗躬弗亲，庶民弗信。弗问弗仕，勿罔君子。式夷式已，无小人殆。琐琐姻亚，则无膴仕。",
      "昊天不佣，降此鞠訩。昊天不惠，降此大戾。君子如届，俾民心阕。君子如夷，恶怒是违。",
      "不吊昊天，乱靡有定。式月斯生，俾民不宁。忧心如酲，谁秉国成？不自为政，卒劳百姓。",
      "驾彼四牡，四牡项领。我瞻四方，蹙蹙靡所骋。",
      "方茂尔恶，相尔矛矣。既夷既怿，如相酬矣。",
      "昊天不平，我王不宁。不惩其心，覆怨其正。",
      "家父作诵，以究王訩。式讹尔心，以畜万邦。"
    ],
    "rhythmic": "节南山",
    "tags": [
      "诗经",
      "小雅",
      "节南山之什"
    ]
  },
  {
    "author": "诗经",
    "paragraphs": [
      "正月繁霜，我心忧伤。民之讹言，亦孔之将。念我独兮，忧心京京。哀我小心，癙忧以痒。",
      "父母生我，胡俾我瘉？不自我先，不自我后。好言自口，莠言自口。忧心愈愈，是以有侮。",
      "忧心惸惸，念我无禄。民之无辜，并其臣仆。哀我人斯，于何从禄？瞻乌爰止？于谁之屋？",
      "瞻彼中林，侯薪侯蒸。民今方殆，视天梦梦。既克有定，靡人弗胜。有皇上帝，伊谁云憎？",
      "谓山盖卑，为冈为陵。民之讹言，宁莫之惩。召彼故老，讯之占梦。具曰予圣，谁知乌之雌雄！",
      "谓天盖高，不敢不局。谓地盖厚，不敢不蹐。维号斯言，有伦有脊。哀今之人，胡为虺蜴？",
      "瞻彼阪田，有菀其特。天之杌我，如不我克。彼求我则，如不我得。执我仇仇，亦不我力。",
      "心之忧矣，如或结之。今兹之正，胡然厉矣？燎之方扬，宁或灭之？赫赫宗周，褒姒灭之！",
      "终其永怀，又窘阴雨。其车既载，乃弃尔辅。载输尔载，将伯助予！",
      "无弃尔辅，员于尔辐。屡顾尔仆，不输尔载。终逾绝险，曾是不意。",
      "鱼在于沼，亦匪克乐。潜虽伏矣，亦孔之炤。忧心惨惨，念国之为虐！",
      "彼有旨酒，又有嘉肴。洽比其邻，婚姻孔云。念我独兮，忧心殷殷。",
      "佌佌彼有屋，蔌蔌方有谷。民今之无禄，天夭是椓。哿矣富人，哀此惸独。"
    ],
    "rhythmic": "正月",
    "tags": [
      "诗经",
      "小雅",
      "节南山之什"
    ]
  },
  {
    "author": "诗经",
    "paragraphs": [
      "十月之交，朔月辛卯。日有食之，亦孔之丑。彼月而微，此日而微；今此下民，亦孔之哀。",
      "日月告凶，不用其行。四国无政，不用其良。彼月而食，则维其常；此日而食，于何不臧。",
      "烨烨震电，不宁不令。百川沸腾，山冢崒崩。高岸为谷，深谷为陵。哀今之人，胡惨莫惩？",
      "皇父卿士，番维司徒，家伯维宰，仲允膳夫，棸子内史，蹶维趣马，楀维师氏。醘妻煽方处。",
      "抑此皇父，岂曰不时？胡为我作，不即我谋？彻我墙屋，田卒污莱。曰予不戕，礼则然矣。",
      "皇父孔圣，作都于向。择三有事，亶侯多藏。不慭遗一老，俾守我王。择有车马，以居徂向。",
      "黾勉从事，不敢告劳。无罪无辜，谗口嚣嚣。下民之孽，匪降自天。噂沓背憎，职竞由人。",
      "悠悠我里，亦孔之痗。四方有羡，我独居忧。民莫不逸，我独不敢休。天命不彻，我不敢效我友自逸。"
    ],
    "rhythmic": "十月之交",
    "tags": [
      "诗经",
      "小雅",
      "节南山之什"
    ]
  },
  {
    "author": "诗经",
    "paragraphs": [
      "浩浩昊天，不骏其德。降丧饥馑，斩伐四国。旻天疾威，弗虑弗图。舍彼有罪，既伏其辜。若此无罪，沦胥以铺。",
      "周宗既灭，靡所止戾。正大夫离居，莫知我勚。三事大夫，莫肯夙夜。邦君诸侯，莫肯朝夕。庶曰式臧，覆出为恶。",
      "如何昊天，辟言不信。如彼行迈，则靡所臻。凡百君子，各敬尔身。胡不相畏，不畏于天？",
      "戎成不退，饥成不遂。曾我暬御，惨惨日瘁。凡百君子，莫肯用讯。听言则答，谮言则退。",
      "哀哉不能言，匪舌是出，维躬是瘁。哿矣能言，巧言如流，俾躬处休！",
      "维曰予仕，孔棘且殆。云不何使，得罪于天子；亦云可使，怨及朋友。",
      "谓尔迁于王都。曰予未有室家。鼠思泣血，无言不疾。昔尔出居，谁从作尔室？"
    ],
    "rhythmic": "雨无正",
    "tags": [
      "诗经",
      "小雅",
      "节南山之什"
    ]
  },
  {
    "author": "诗经",
    "paragraphs": [
      "旻天疾威，敷于下土。谋犹回遹，何日斯沮？谋臧不从，不臧覆用。我视谋犹，亦孔之邛。",
      "潝潝訿訿，亦孔之哀。谋之其臧，则具是违。谋之不臧，则具是依。我视谋犹，伊于胡厎。",
      "我龟既厌，不我告犹。谋夫孔多，是用不集。发言盈庭，谁敢执其咎？如匪行迈谋，是用不得于道。",
      "哀哉为犹，匪先民是程，匪大犹是经。维迩言是听，维迩言是争。如彼筑室于道谋，是用不溃于成。",
      "国虽靡止，或圣或否。民虽靡膴，或哲或谋，或肃或艾。如彼泉流，无沦胥以败。",
      "不敢暴虎，不敢冯河。人知其一，莫知其他。战战兢兢，如临深渊，如履薄冰。"
    ],
    "rhythmic": "小旻",
    "tags": [
      "诗经",
      "小雅",
      "节南山之什"
    ]
  },
  {
    "author": "诗经",
    "paragraphs": [
      "宛彼鸣鸠，翰飞戾天。我心忧伤，念昔先人。明发不寐，有怀二人。",
      "人之齐圣，饮酒温克。彼昏不知，一醉日富。各敬尔仪，天命不又。",
      "中原有菽，庶民采之。螟蛉有子，蜾蠃负之。教诲尔子，式穀似之。",
      "题彼脊令，载飞载鸣。我日斯迈，而月斯征。夙兴夜寐，毋忝尔所生。",
      "交交桑扈，率场啄粟。哀我填寡，宜岸宜狱。握粟出卜，自何能穀？",
      "温温恭人，如集于木。惴惴小心，如临于谷。战战兢兢，如履薄冰。"
    ],
    "rhythmic": "小宛",
    "tags": [
      "诗经",
      "小雅",
      "节南山之什"
    ]
  },
  {
    "author": "诗经",
    "paragraphs": [
      "弁彼鸴斯，归飞提提。民莫不穀，我独于罹。何辜于天？我罪伊何？心之忧矣，云如之何？",
      "踧踧周道，鞫为茂草。我心忧伤，惄焉如捣。假寐永叹，维忧用老。心之忧矣，疢如疾首。",
      "维桑与梓，必恭敬止。靡瞻匪父，靡依匪母。不属于毛？不罹于里？天之生我，我辰安在？",
      "菀彼柳斯，鸣蜩嘒嘒，有漼者渊，萑苇淠淠。譬彼舟流，不知所届，心之忧矣，不遑假寐。",
      "鹿斯之奔，维足伎伎。雉之朝雊，尚求其雌。譬彼坏木，疾用无枝。心之忧矣，宁莫之知？",
      "相彼投兔，尚或先之。行有死人，尚或墐之。君子秉心，维其忍之。心之忧矣，涕既陨之。",
      "君子信谗，如或酬之。君子不惠，不舒究之。伐木掎矣，析薪扡矣。舍彼有罪，予之佗矣。",
      "莫高匪山，莫浚匪泉。君子无易由言，耳属于垣。无逝我梁，无发我笱。我躬不阅，遑恤我后。"
    ],
    "rhythmic": "小弁",
    "tags": [
      "诗经",
      "小雅",
      "节南山之什"
    ]
  },
  {
    "author": "诗经",
    "paragraphs": [
      "悠悠昊天，曰父母且。无罪无辜，乱如此幠。昊天已威，予慎无罪。昊天大幠，予慎无辜。",
      "乱之初生，僭始既涵。乱之又生，君子信谗。君子如怒，乱庶遄沮。君子如祉，乱庶遄已。",
      "君子屡盟，乱是用长。君子信盗，乱是用暴。盗言孔甘，乱是用餤。匪其止共，维王之邛。",
      "奕奕寝庙，君子作之。秩秩大猷，圣人莫之。他人有心，予忖度之。跃跃毚兔，遇犬获之。",
      "荏染柔木，君子树之。往来行言，心焉数之。蛇蛇硕言，出自口矣。巧言如簧，颜之厚矣。",
      "彼何人斯？居河之麋。无拳无勇，职为乱阶。既微且尰，尔勇伊何？为犹将多，尔居徒几何？"
    ],
    "rhythmic": "巧言",
    "tags": [
      "诗经",
      "小雅",
      "节南山之什"
    ]
  },
  {
    "author": "诗经",
    "paragraphs": [
      "彼何人斯？其心孔艰。胡逝我梁，不入我门？伊谁云从？维暴之云。",
      "二人从行，谁为此祸？胡逝我梁，不入唁我？始者不如今，云不我可",
      "彼何人斯？胡逝我陈？我闻其声，不见其身。不愧于人？不畏于天？",
      "彼何人斯？其为飘风。胡不自北？胡不自南？胡逝我梁？絺搅我心。",
      "尔之安行，亦不遑舍。尔之亟行，遑脂尔车。一者之来，云何其盱。",
      "尔还而入，我心易也。还而不入，否难知也。一者之来，俾我絺也。",
      "伯氏吹埙，仲氏吹篪。及尔如贯，谅不我郑出此三物，以诅尔斯。",
      "为鬼为蜮，则不可得。有靦面目，视人罔极。作此好歌，以极反侧。"
    ],
    "rhythmic": "何人斯",
    "tags": [
      "诗经",
      "小雅",
      "节南山之什"
    ]
  },
  {
    "author": "诗经",
    "paragraphs": [
      "萋兮斐兮，成是贝锦。彼谮人者，亦已大甚！",
      "哆兮侈兮，成是南箕。彼谮人者，谁适与谋。",
      "缉缉翩翩，谋欲谮人。慎尔言也，谓尔不信。",
      "捷捷幡幡，谋欲谮言。岂不尔受？既其女迁。",
      "骄人好好，劳人草草。苍天苍天，视彼骄人，矜此劳人。",
      "彼谮人者，谁适与谋？取彼谮人，投畀豺虎。豺虎不食，投畀有北。有北不受，投畀有昊！",
      "杨园之道，猗于亩丘。寺人孟子，作为此诗。凡百君子，敬而听之。"
    ],
    "rhythmic": "巷伯",
    "tags": [
      "诗经",
      "小雅",
      "节南山之什"
    ]
  },
  {
    "author": "诗经",
    "paragraphs": [
      "习习谷风，维风及雨。将恐将惧，维予与女。将安将乐，女转弃予。",
      "习习谷风，维风及颓。将恐将惧，置予于怀。将安将乐，弃予如遗。",
      "习习谷风，维山崔嵬。无草不死，无木不萎。忘我大德，思我小怨。"
    ],
    "rhythmic": "谷风",
    "tags": [
      "诗经",
      "小雅",
      "谷风之什"
    ]
  },
  {
    "author": "诗经",
    "paragraphs": [
      "蓼蓼者莪，匪莪伊蒿。哀哀父母，生我劬劳。",
      "蓼蓼者莪，匪莪伊蔚。哀哀父母，生我劳瘁。",
      "瓶之罄矣，维罍之耻。鲜民之生，不如死之久矣。无父何怙？无母何恃？出则衔恤，入则靡至。",
      "父兮生我，母兮鞠我。抚我畜我，长我育我，顾我复我，出入腹我。欲报之德。昊天罔极！",
      "南山烈烈，飘风发发。民莫不穀，我独何害！南山律律，飘风弗弗。民莫不穀，我独不卒！"
    ],
    "rhythmic": "蓼莪",
    "tags": [
      "诗经",
      "小雅",
      "谷风之什"
    ]
  },
  {
    "author": "诗经",
    "paragraphs": [
      "有饛簋飧，有捄棘匕。周道如砥，其直如矢。君子所履，小人所视。眷言顾之，潸焉出涕。",
      "小东大东，杼柚其空。纠纠葛屦，可以履霜。佻佻公子，行彼周行。既往既来，使我心疚。",
      "有冽氿泉，无浸获薪。契契寤叹，哀我惮人。薪是获薪，尚可载也。哀我惮人，亦可息也。",
      "东人之子，职劳不来。西人之子，粲粲衣服。舟人之子，熊罴是裘。私人之子，百僚是试。",
      "或以其酒，不以其浆。鞙鞙佩璲，不以其长。维天有汉，监亦有光。跂彼织女，终日七襄。",
      "虽则七襄，不成报章。睆彼牵牛，不以服箱。东有启明，西有长庚。有捄天毕，载施之行。",
      "维南有箕，不可以簸扬。维北有斗，不可以挹酒浆。维南有箕，载翕其舌。维北有斗，西柄之揭。"
    ],
    "rhythmic": "大东",
    "tags": [
      "诗经",
      "小雅",
      "谷风之什"
    ]
  },
  {
    "author": "诗经",
    "paragraphs": [
      "四月维夏，六月徂署。先祖匪人，胡宁忍予？",
      "秋日凄凄，百卉具腓。乱离瘼矣，爰其适归？",
      "冬日烈烈，飘风发发。民莫不穀，我独何害？",
      "山有嘉卉，侯栗侯梅。废为残贼，莫知其尤！",
      "相彼泉水，载清载浊。我日构祸，曷云能穀？",
      "滔滔江汉，南国之纪。尽瘁以仕，宁莫我有？",
      "匪鹑匪鸢，翰飞戾天。匪鳣匪鲔，潜逃于渊。",
      "山有蕨薇，隰有杞桋。君子作歌，维以告哀。"
    ],
    "rhythmic": "四月",
    "tags": [
      "诗经",
      "小雅",
      "谷风之什"
    ]
  },
  {
    "author": "诗经",
    "paragraphs": [
      "陟彼北山，言采其杞。偕偕士子，朝夕从事。王事靡盬，忧我父母。",
      "溥天之下，莫非王土；率土之滨，莫非王臣。大夫不均，我从事独贤。",
      "四牡彭彭，王事傍傍。嘉我未老，鲜我方将。旅力方刚，经营四方。",
      "或燕燕居息，或尽瘁事国；或息偃在床，或不已于行。",
      "或不知叫号，或惨惨劬劳；或栖迟偃仰，或王事鞅掌。",
      "或湛乐饮酒，或惨惨畏咎；或出入风议，或靡事不为。"
    ],
    "rhythmic": "北山",
    "tags": [
      "诗经",
      "小雅",
      "谷风之什"
    ]
  },
  {
    "author": "诗经",
    "paragraphs": [
      "无将大车，祇自尘兮。无思百忧，祇自疧兮。",
      "无将大车，维尘冥冥。无思百忧，不出于颎。",
      "无将大车，维尘雍兮。无思百忧，祇自重兮。"
    ],
    "rhythmic": "无将大车",
    "tags": [
      "诗经",
      "小雅",
      "谷风之什"
    ]
  },
  {
    "author": "诗经",
    "paragraphs": [
      "明明上天，照临下土。我征徂西，至于艽野。二月初吉，载离寒暑。",
      "心之忧矣，其毒大苦。念彼共人，涕零如雨。岂不怀归？畏此罪罟！",
      "昔我往矣，日月方除。曷云其还？岁聿云莫。念我独兮，我事孔庶。",
      "心之忧矣，惮我不暇。念彼共人，眷眷怀顾！岂不怀归？畏此谴怒。",
      "昔我往矣，日月方奥。曷云其还？政事愈蹙。岁聿云莫，采萧获菽。",
      "心之忧矣，自诒伊戚。念彼共人，兴言出宿。岂不怀归？畏此反覆。",
      "嗟尔君子，无恒安处。靖共尔位，正直是与。神之听之，式穀以女。",
      "嗟尔君子，无恒安息。靖共尔位，好是正直。神之听之，介尔景福。"
    ],
    "rhythmic": "小明",
    "tags": [
      "诗经",
      "小雅",
      "谷风之什"
    ]
  },
  {
    "author": "诗经",
    "paragraphs": [
      "鼓钟将将，淮水汤汤，忧心且伤。淑人君子，怀允不忘。",
      "鼓钟喈喈，淮水湝湝，忧心且悲。淑人君子，其德不回。",
      "鼓钟伐鼛，淮有三洲，忧心且妯。淑人君子，其德不犹。",
      "鼓钟钦钦，鼓瑟鼓琴，笙磬同音。以雅以南，以龠不僭。"
    ],
    "rhythmic": "鼓钟",
    "tags": [
      "诗经",
      "小雅",
      "谷风之什"
    ]
  },
  {
    "author": "诗经",
    "paragraphs": [
      "楚楚者茨，言抽其棘，自昔何为？我蓺黍稷。我黍与与，我稷翼翼。",
      "我仓既盈，我庾维亿。以为酒食，以享以祀，以妥以侑，以介景福。",
      "济济跄跄，絜尔牛羊，以往烝尝。或剥或亨，或四或将。祝祭于祊，",
      "祀事孔明。先祖是皇，神保是飨。孝孙有庆，报以介福，万寿无疆！",
      "执爨踖踖，为俎孔硕，或燔或炙。君妇莫莫，为豆孔庶。为宾为客，",
      "献酬交错。礼仪卒度，笑语卒获。神保是格，报以介福，万寿攸酢！",
      "我孔戁矣，式礼莫愆。工祝致告，徂赉孝孙。苾芬孝祀，神嗜饮食。",
      "卜尔百福，如几如式。既齐既稷，既匡既敕。永锡尔极，时万时亿！",
      "礼仪既备，钟鼓既戒，孝孙徂位，工祝致告，神具醉止，皇尸载起。",
      "鼓钟送尸，神保聿归。诸宰君妇，废彻不迟。诸父兄弟，备言燕私。",
      "乐具入奏，以绥后禄。尔肴既将，莫怨具庆。既醉既饱，小大稽首。",
      "神嗜饮食，使君寿考。孔惠孔时，维其尽之。子子孙孙，勿替引之！"
    ],
    "rhythmic": "楚茨",
    "tags": [
      "诗经",
      "小雅",
      "谷风之什"
    ]
  },
  {
    "author": "诗经",
    "paragraphs": [
      "信彼南山，维禹甸之。畇畇原隰，曾孙田之。我疆我理，南东其亩。",
      "上天同云。雨雪雰雰，益之以霡霂。既优既渥，既沾既足。生我百谷。",
      "疆埸翼翼，黍稷彧彧。曾孙之穑，以为酒食。畀我尸宾，寿考万年。",
      "中田有庐，疆埸有瓜。是剥是菹，献之皇祖。曾孙寿考，受天之祜。",
      "祭以清酒，从以骍牡，享于祖考。执其鸾刀，以启其毛，取其血膋。",
      "是烝是享，苾苾芬芬。祀事孔明，先祖是皇。报以介福。万寿无疆。"
    ],
    "rhythmic": "信南山",
    "tags": [
      "诗经",
      "小雅",
      "谷风之什"
    ]
  },
  {
    "author": "诗经",
    "paragraphs": [
      "倬彼甫田，岁取十千。我取其陈，食我农人。自古有年。",
      "今适南亩，或耘或耔。黍稷薿薿，攸介攸止，烝我髦士。",
      "以我齐明，与我牺羊，以社以方。我田既臧，农夫之庆。",
      "琴瑟击鼓，以御田祖。以祈甘雨，以介我稷黍，以穀我士女。",
      "曾孙来止，以其妇子。馌彼南亩，田畯至喜。攘其左右，",
      "尝其旨否。禾易长亩，终善且有。曾孙不怒，农夫克敏。",
      "曾孙之稼，如茨如梁。曾孙之庾，如坻如京。乃求千斯仓，",
      "乃求万斯箱。黍稷稻粱，农夫之庆。报以介福，万寿无疆。"
    ],
    "rhythmic": "甫田",
    "tags": [
      "诗经",
      "小雅",
      "甫田之什"
    ]
  },
  {
    "author": "诗经",
    "paragraphs": [
      "大田多稼，既种既戒，既备乃事。以我覃耜，俶载南亩。",
      "播厥百谷，既庭且硕，曾孙是若。",
      "既方既皂，既坚既好，不稂不莠。去其螟螣，及其蟊贼，",
      "无害我田稚。田祖有神，秉畀炎火。",
      "有渰萋萋，兴雨祈祈。雨我公田，遂及我私。彼有不获稚，",
      "此有不敛穧，彼有遗秉，此有滞穗，伊寡妇之利。",
      "曾孙来止，以其妇子。馌彼南亩，田畯至喜。来方禋祀，",
      "以其骍黑，与其黍稷。以享以祀，以介景福。"
    ],
    "rhythmic": "大田",
    "tags": [
      "诗经",
      "小雅",
      "甫田之什"
    ]
  },
  {
    "author": "诗经",
    "paragraphs": [
      "瞻彼洛矣，维水泱泱。君子至止，福禄如茨。韎韐有奭，以作六师。",
      "瞻彼洛矣，维水泱泱。君子至止，鞸琫有珌。君子万年，保其家室。",
      "瞻彼洛矣，维水泱泱。君子至止，福禄既同。君子万年，保其家邦。"
    ],
    "rhythmic": "瞻彼洛矣",
    "tags": [
      "诗经",
      "小雅",
      "甫田之什"
    ]
  },
  {
    "author": "诗经",
    "paragraphs": [
      "裳裳者华，其叶湑兮。我觏之子，我心写兮。我心写兮，是以有誉处兮。",
      "裳裳者华，芸其黄矣。我觏之子，维其有章矣。维其有章矣，是以有庆矣。",
      "裳裳者华，或黄或白。我觏之子，乘其四骆。乘其四骆，六辔沃若。",
      "左之左之，君子宜之。右之右之，君子有之。维其有之，是以似之。"
    ],
    "rhythmic": "裳裳者华",
    "tags": [
      "诗经",
      "小雅",
      "甫田之什"
    ]
  },
  {
    "author": "诗经",
    "paragraphs": [
      "交交桑扈，有莺其羽。君子乐胥，受天之祜。",
      "交交桑扈，有莺其领。君子乐胥，万邦之屏。",
      "之屏之翰，百辟为宪。不戢不难，受福不那。",
      "兕觥其觩，旨酒思柔。彼交匪敖，万福来求。"
    ],
    "rhythmic": "桑扈",
    "tags": [
      "诗经",
      "小雅",
      "甫田之什"
    ]
  },
  {
    "author": "诗经",
    "paragraphs": [
      "鸳鸯于飞，毕之罗之。君子万年，福禄宜之。",
      "鸳鸯在梁，戢其左翼。君子万年，",
      "宜其遐福。乘马在厩，摧之秣之。君子万年，福禄艾之。",
      "乘马在厩，秣之摧之。君子万年，福禄绥之。"
    ],
    "rhythmic": "鸳鸯",
    "tags": [
      "诗经",
      "小雅",
      "甫田之什"
    ]
  },
  {
    "author": "诗经",
    "paragraphs": [
      "有頍者弁，实维伊何？尔酒既旨，尔肴既嘉。岂伊异人？兄弟匪他。",
      "茑与女萝，施于松柏。未见君子，忧心奕奕；既见君子，庶几说怿。",
      "有頍者弁，实维何期？尔酒既旨，尔肴既时。岂伊异人？兄弟具来。",
      "茑与女萝，施于松上。未见君子，忧心怲怲；既见君子，庶几有臧。",
      "有頍者弁，实维在首。尔酒既旨，尔肴既阜。岂伊异人？兄弟甥舅。",
      "如彼雨雪，先集维霰。死丧无日，无几相见。乐酒今夕，君子维宴。"
    ],
    "rhythmic": "頍弁",
    "tags": [
      "诗经",
      "小雅",
      "甫田之什"
    ]
  },
  {
    "author": "诗经",
    "paragraphs": [
      "间关车之舝兮，思娈季女逝兮。匪饥匪渴，德音来括。虽无好友？式燕且喜。",
      "依彼平林，有集维鷮。辰彼硕女，令德来教。式燕且誉，好尔无射。",
      "虽无旨酒？式饮庶几。虽无嘉肴？式食庶几。虽无德与女？式歌且舞？",
      "陟彼高冈，析其柞薪。析其柞薪，其叶湑兮。鲜我觏尔，我心写兮。",
      "高山仰止，景行行止。四牡騑騑，六辔如琴。觏尔新婚，以慰我心。"
    ],
    "rhythmic": "车舝",
    "tags": [
      "诗经",
      "小雅",
      "甫田之什"
    ]
  },
  {
    "author": "诗经",
    "paragraphs": [
      "营营青蝇，止于樊。岂弟君子，无信谗言。",
      "营营青蝇，止于棘。谗人罔极，交乱四国。",
      "营营青蝇，止于榛。谗人罔极，构我二人。"
    ],
    "rhythmic": "青蝇",
    "tags": [
      "诗经",
      "小雅",
      "甫田之什"
    ]
  },
  {
    "author": "诗经",
    "paragraphs": [
      "宾之初筵，左右秩秩。笾豆有楚，殽核维旅。酒既和旨，饮酒孔偕。",
      "钟鼓既设，举酬逸逸。大侯既抗，弓矢斯张。射夫既同，献尔发功。",
      "发彼有的，以祈尔爵。",
      "籥舞笙鼓，乐既和奏。烝衎烈祖，以洽百礼。百礼既至，有壬有林。",
      "锡尔纯嘏，子孙其湛。其湛曰乐，各奏尔能。宾载手仇，室人入又。",
      "酌彼康爵，以奏尔时。",
      "宾之初筵，温温其恭。其未醉止，威仪反反。曰既醉止，威仪幡幡。",
      "舍其坐迁，屡舞仙仙。其未醉止，威仪抑抑。曰既醉止，威仪抑抑。",
      "是曰既醉，不知其秩。",
      "宾既醉止，载号载呶。乱我笾豆，屡舞僛僛。是曰既醉，不知其邮。",
      "侧弁之俄，屡舞傞傞。既醉而出，并受其福。醉而不出，是谓伐德。",
      "饮酒孔嘉，维其令仪。",
      "凡此饮酒，或醉或否。既立之监，或佐之史。彼醉不臧，不醉反耻。",
      "式勿从谓，无俾大怠。匪言勿言，匪由勿语。由醉之言，俾出童羖。",
      "三爵不识，矧敢多又。"
    ],
    "rhythmic": "宾之初筵",
    "tags": [
      "诗经",
      "小雅",
      "甫田之什"
    ]
  },
  {
    "author": "诗经",
    "paragraphs": [
      "鱼在在藻，有颁其首。王在在镐，岂乐饮酒。",
      "鱼在在藻，有莘其尾。王在在镐，饮酒乐岂。",
      "鱼在在藻，依于其蒲。王在在镐，有那其居。"
    ],
    "rhythmic": "鱼藻",
    "tags": [
      "诗经",
      "小雅",
      "鱼藻之什"
    ]
  },
  {
    "author": "诗经",
    "paragraphs": [
      "采菽采菽，筐之莒之。君子来朝，何锡予之？虽无予之？路车乘马。又何予之？玄衮及黼。",
      "觱沸槛泉，言采其芹。君子来朝，言观其旂。其旂淠淠，鸾声嘒嘒。载骖载驷，君子所届。",
      "赤芾在股，邪幅在下。彼交匪纾，天子所予。乐只君子，天子命之。乐只君子，福禄申之。",
      "维柞之枝，其叶蓬蓬。乐只君子，殿天子之邦。乐只君子，万福攸同。平平左右，亦是率从。",
      "汎汎杨舟，绋纚维之。乐只君子，天子葵之。乐只君子，福禄膍之。优哉游哉，亦是戾矣。"
    ],
    "rhythmic": "采菽",
    "tags": [
      "诗经",
      "小雅",
      "鱼藻之什"
    ]
  },
  {
    "author": "诗经",
    "paragraphs": [
      "骍骍角弓，翩其反矣。兄弟婚姻，无胥远矣。",
      "尔之远矣，民胥然矣。尔之教矣，民胥效矣。",
      "此令兄弟，绰绰有裕。不令兄弟，交相为愈。",
      "民之无良，相怨一方。受爵不让，至于已斯亡。",
      "老马反为驹，不顾其后。如食宜饇，如酌孔取。",
      "毋教猱升木，如涂涂附。君子有徽猷，小人与属。",
      "雨雪瀌瀌，见晛曰消。莫肯下遗，式居娄骄。",
      "雨雪浮浮，见晛曰流。如蛮如髦，我是用忧。"
    ],
    "rhythmic": "角弓",
    "tags": [
      "诗经",
      "小雅",
      "鱼藻之什"
    ]
  },
  {
    "author": "诗经",
    "paragraphs": [
      "有菀者柳，不尚息焉。上帝甚蹈，无自暱焉。俾予靖之，后予极焉。",
      "有菀者柳，不尚愒焉。上帝甚蹈，无自瘵焉。俾予靖之，后予迈焉。",
      "有鸟高飞，亦傅于天。彼人之心，于何其臻。曷予靖之，居以凶矜。"
    ],
    "rhythmic": "菀柳",
    "tags": [
      "诗经",
      "小雅",
      "鱼藻之什"
    ]
  },
  {
    "author": "诗经",
    "paragraphs": [
      "彼都人士，狐裘黄黄。其容不改，出言有章。行归于周，万民所望。",
      "彼都人士，台笠缁撮。彼君子女，绸直如发。我不见兮，我心不说。",
      "彼都人士，充耳琇实。彼君子女，谓之尹吉。我不见兮，我心苑结。",
      "彼都人士，垂带而厉。彼君子女，卷发如虿。我不见兮，言从之迈。",
      "匪伊垂之，带则有余。匪伊卷之，发则有旟。我不见兮，云何盱矣。"
    ],
    "rhythmic": "都人士",
    "tags": [
      "诗经",
      "小雅",
      "鱼藻之什"
    ]
  },
  {
    "author": "诗经",
    "paragraphs": [
      "终朝采绿，不盈一匊。予发曲局，薄言归沐。",
      "终朝采蓝，不盈一襜。五日为期，六日不詹。",
      "之子于狩，言韔其弓。之子于钓，言纶之绳。",
      "其钓维何？维鲂及鱮。维鲂及鱮，薄言观者。"
    ],
    "rhythmic": "采绿",
    "tags": [
      "诗经",
      "小雅",
      "鱼藻之什"
    ]
  },
  {
    "author": "诗经",
    "paragraphs": [
      "芃芃黍苗，阴雨膏之。悠悠南行，召伯劳之。",
      "我任我辇，我车我牛。我行既集，盖云归哉。",
      "我徒我御，我师我旅。我行既集，盖云归处。",
      "肃肃谢功，召伯营之。烈烈征师，召伯成之。",
      "原隰既平，泉流既清。召伯有成，王心则宁。"
    ],
    "rhythmic": "黍苗",
    "tags": [
      "诗经",
      "小雅",
      "鱼藻之什"
    ]
  },
  {
    "author": "诗经",
    "paragraphs": [
      "隰桑有阿，其叶有难。既见君子，其乐如何。",
      "隰桑有阿，其叶有沃。既见君子，云何不乐。",
      "隰桑有阿，其叶有幽。既见君子，德音孔胶。",
      "心乎爱矣，遐不谓矣？中心藏之，何日忘之！"
    ],
    "rhythmic": "隰桑",
    "tags": [
      "诗经",
      "小雅",
      "鱼藻之什"
    ]
  },
  {
    "author": "诗经",
    "paragraphs": [
      "白华菅兮，白茅束兮。之子之远，俾我独兮。",
      "英英白云，露彼菅茅。天步艰难，之子不犹。",
      "滮池北流，浸彼稻田。啸歌伤怀，念彼硕人。",
      "樵彼桑薪，卬烘于煁。维彼硕人，实劳我心。",
      "鼓钟于宫，声闻于外。念子懆懆，视我迈迈。",
      "有鹙在梁，有鹤在林。维彼硕人，实劳我心。",
      "鸳鸯在梁，戢其左翼。之子无良，二三其德。",
      "有扁斯石，履之卑兮。之子之远，俾我疧兮。"
    ],
    "rhythmic": "白华",
    "tags": [
      "诗经",
      "小雅",
      "鱼藻之什"
    ]
  },
  {
    "author": "诗经",
    "paragraphs": [
      "绵蛮黄鸟，止于丘阿。道之云远，我劳如何。饮之食之，教之诲之。命彼后车，谓之载之。",
      "绵蛮黄鸟，止于丘隅。岂敢惮行，畏不能趋。饮之食之。教之诲之。命彼后车，谓之载之。",
      "绵蛮黄鸟，止于丘侧。岂敢惮行，畏不能极。饮之食之，教之诲之。命彼后车，谓之载之。"
    ],
    "rhythmic": "绵蛮",
    "tags": [
      "诗经",
      "小雅",
      "鱼藻之什"
    ]
  },
  {
    "author": "诗经",
    "paragraphs": [
      "幡幡瓠叶，采之亨之。君子有酒，酌言尝之。",
      "有兔斯首，炮之燔之。君子有酒，酌言献之。",
      "有兔斯首，燔之炙之。君子有酒，酌言酢之。",
      "有兔斯首，燔之炮之。君子有酒，酌言酬之。"
    ],
    "rhythmic": "瓠叶",
    "tags": [
      "诗经",
      "小雅",
      "鱼藻之什"
    ]
  },
  {
    "author": "诗经",
    "paragraphs": [
      "渐渐之石，维其高矣。山川悠远，维其劳矣。武人东征，不遑朝矣。",
      "渐渐之石，维其卒矣。山川悠远，曷其没矣？武人东征，不遑出矣。",
      "有豕白蹢，烝涉波矣。月离于毕，俾滂沱矣。武人东征，不皇他矣。"
    ],
    "rhythmic": "渐渐之石",
    "tags": [
      "诗经",
      "小雅",
      "鱼藻之什"
    ]
  },
  {
    "author": "诗经",
    "paragraphs": [
      "苕之华，芸其黄矣。心之忧矣，维其伤矣！",
      "苕之华，其叶青青。知我如此，不如无生！",
      "牂羊坟首，三星在罶。人可以食，鲜可以饱！"
    ],
    "rhythmic": "苕之华",
    "tags": [
      "诗经",
      "小雅",
      "鱼藻之什"
    ]
  },
  {
    "author": "诗经",
    "paragraphs": [
      "何草不黄？何日不行？何人不将？经营四方。",
      "何草不玄？何人不矜？哀我征夫，独为匪民。",
      "匪兕匪虎，率彼旷野。哀我征夫，朝夕不暇。",
      "有芃者狐，率彼幽草。有栈之车，行彼周道。"
    ],
    "rhythmic": "何草不黄",
    "tags": [
      "诗经",
      "小雅",
      "鱼藻之什"
    ]
  },
  {
    "author": "诗经",
    "paragraphs": [
      "文王在上，于昭于天。周虽旧邦，其命维新。有周不显，帝命不时。文王陟降，在帝左右。",
      "亹亹文王，令闻不已。陈锡哉周，侯文王孙子。文王孙子，本支百世，凡周之士，不显亦世。",
      "世之不显，厥犹翼翼。思皇多士，生此王国。王国克生，维周之桢；济济多士，文王以宁。",
      "穆穆文王，于缉熙敬止。假哉天命。有商孙子。商之孙子，其丽不亿。上帝既命，侯于周服。",
      "侯服于周，天命靡常。殷士肤敏。裸将于京。厥作裸将，常服黼冔。王之荩臣。无念尔祖。",
      "无念尔祖，聿修厥德。永言配命，自求多福。殷之未丧师，克配上帝。宜鉴于殷，骏命不易！",
      "命之不易，无遏尔躬。宣昭义问，有虞殷自天。上天之载，无声无臭。仪刑文王，万邦作孚。"
    ],
    "rhythmic": "文王",
    "tags": [
      "诗经",
      "大雅",
      "文王之什"
    ]
  },
  {
    "author": "诗经",
    "paragraphs": [
      "明明在下，赫赫在上。天难忱斯，不易维王。天位殷适，使不挟四方。",
      "挚仲氏任，自彼殷商，来嫁于周，曰嫔于京。乃及王季，维德之行。",
      "大任有身，生此文王。维此文王，小心翼翼。昭事上帝，聿怀多福。厥德不回，以受方国。",
      "天监在下，有命既集。文王初载，天作之合。在洽之阳，在渭之涘。",
      "文王嘉止，大邦有子。大邦有子，伣天之妹。文定厥祥，亲迎于渭。造舟为梁，不显其光。",
      "有命自天，命此文王。于周于京，缵女维莘。长子维行，笃生武王。保右命尔，燮伐大商。",
      "殷商之旅，其会如林。矢于牧野，维予侯兴。上帝临女，无二尔心。",
      "牧野洋洋，檀车煌煌，驷騵彭彭。维师尚父，时维鹰扬。凉彼武王，四伐大商，会朝清明。"
    ],
    "rhythmic": "大明",
    "tags": [
      "诗经",
      "大雅",
      "文王之什"
    ]
  },
  {
    "author": "诗经",
    "paragraphs": [
      "绵绵瓜瓞。民之初生，自土沮漆。古公亶父，陶复陶冗，未有家室。",
      "古公亶父，来朝走马。率西水浒，至于岐下。爰及姜女，聿来胥宇。",
      "周原膴膴，堇荼如饴。爰始爰谋，爰契我龟，曰止曰时，筑室于兹。",
      "乃慰乃止，乃左乃右，乃疆乃理，乃宣乃亩。自西徂东，周爰执事。",
      "乃召司空，乃召司徒，俾立室家。其绳则直，缩版以载，作庙翼翼。",
      "捄之陾陾，度之薨薨，筑之登登，削屡冯冯。百堵皆兴，鼛鼓弗胜。",
      "乃立皋门，皋门有伉。乃立应门，应门将将。乃立冢土，戎丑攸行。",
      "四不殄厥愠，亦不陨厥问。柞棫拔矣，行道兑矣。混夷駾矣，维其喙矣！",
      "虞芮质厥成，文王蹶厥生。予曰有疏附，予曰有先后。予曰有奔奏，予曰有御侮！"
    ],
    "rhythmic": "绵",
    "tags": [
      "诗经",
      "大雅",
      "文王之什"
    ]
  },
  {
    "author": "诗经",
    "paragraphs": [
      "芃芃棫朴，薪之槱之。济济辟王，左右趣之。",
      "济济辟王，左右奉璋。奉璋峨峨，髦士攸宜。",
      "淠彼泾舟，烝徒楫之。周王于迈，六师及之。",
      "倬彼云汉，为章于天。周王寿考，遐不作人？",
      "追琢其章，金玉其相。勉勉我王，纲纪四方。"
    ],
    "rhythmic": "棫朴",
    "tags": [
      "诗经",
      "大雅",
      "文王之什"
    ]
  },
  {
    "author": "诗经",
    "paragraphs": [
      "瞻彼旱麓，榛楛济济。岂弟君子，干禄岂弟。",
      "瑟彼玉瓒，黄流在中。岂弟君子，福禄攸降。",
      "鸢飞戾天，鱼跃于渊。岂弟君子，遐不作人？",
      "清酒既载，骍牡既备。以享以祀，以介景福。",
      "瑟彼柞棫，民所燎矣。岂弟君子，神所劳矣。",
      "莫莫葛藟，施于条枚。岂弟君子，求福不回。"
    ],
    "rhythmic": "旱麓",
    "tags": [
      "诗经",
      "大雅",
      "文王之什"
    ]
  },
  {
    "author": "诗经",
    "paragraphs": [
      "思齐大任，文王之母，思媚周姜，京室之妇。大姒嗣徽音，则百斯男。",
      "惠于宗公，神罔时怨，神罔时恫。刑于寡妻，至于兄弟，以御于家邦。",
      "雍雍在宫，肃肃在庙。不显亦临，无射亦保。",
      "四戎疾不殄，烈假不瑕。不闻亦式，不谏亦入。四成人有德，小子有造。古之人无斁，誉髦斯士。"
    ],
    "rhythmic": "思齐",
    "tags": [
      "诗经",
      "大雅",
      "文王之什"
    ]
  },
  {
    "author": "诗经",
    "paragraphs": [
      "皇矣上帝，临下有赫。监观四方，求民之莫。维此二国，其政不获。",
      "维彼四国，爰究爰度。上帝耆之，憎其式廓。乃眷西顾，此维与宅。",
      "作之屏之，其菑其翳。修之平之，其灌其栵。启之辟之，其柽其椐。",
      "攘之剔之，其檿其柘。帝迁明德，串夷载路。天立厥配，受命既固。",
      "帝省其山，柞棫斯拔，松柏斯兑。帝作邦作对，自大伯王季。维此王季，",
      "因心则友。则友其兄，则笃其庆，载锡之光。受禄无丧，奄有四方。",
      "维此王季，帝度其心。貊其德音，其德克明。克明克类，克长克君。",
      "王此大邦，克顺克比。比于文王，其德靡悔。既受帝祉，施于孙子。",
      "帝谓文王：无然畔援，无然歆羡，诞先登于岸。密人不恭，敢距大邦，",
      "侵阮徂共。王赫斯怒，爰整其旅，以按徂旅。以笃于周祜，以对于天下。",
      "依其在京，侵自阮疆。陟我高冈，无矢我陵。我陵我阿，无饮我泉，",
      "我泉我池。度其鲜原，居岐之阳，在渭之将。万邦之方，下民之王。",
      "帝谓文王：予怀明德，不大声以色，不长夏以革。不识不知，顺帝之则。",
      "帝谓文王：訽尔仇方，同尔弟兄。以尔钩援，与尔临冲，以伐崇墉。",
      "临冲闲闲，崇墉言言。执讯连连，攸馘安安。是类是禡，是致是附，",
      "四方以无侮。临冲茀茀，崇墉仡仡。是伐是四，是绝是忽。四方以无拂。"
    ],
    "rhythmic": "皇矣",
    "tags": [
      "诗经",
      "大雅",
      "文王之什"
    ]
  },
  {
    "author": "诗经",
    "paragraphs": [
      "经始灵台，经之营之。庶民攻之，不日成之。经始勿亟，庶民子来。",
      "王在灵囿，麀鹿攸伏。麀鹿濯濯，白鸟翯翯。王在灵沼，于牣鱼跃。",
      "虡业维枞，贲鼓维镛。于论鼓钟，于乐辟雍。",
      "于论鼓钟，于乐辟雍。鼍鼓逢逢。矇瞍奏公。"
    ],
    "rhythmic": "灵台",
    "tags": [
      "诗经",
      "大雅",
      "文王之什"
    ]
  },
  {
    "author": "诗经",
    "paragraphs": [
      "下武维周，世有哲王。三后在天，王配于京。",
      "王配于京，世德作求。永言配命，成王之孚。",
      "成王之孚，下土之式。永言孝思，孝思维则。",
      "媚兹一人，应侯顺德。永言孝思，昭哉嗣服。",
      "昭兹来许，绳其祖武。于万斯年，受天之祜。",
      "受天之祜，四方来贺。于万斯年，不遐有佐。"
    ],
    "rhythmic": "下武",
    "tags": [
      "诗经",
      "大雅",
      "文王之什"
    ]
  },
  {
    "author": "诗经",
    "paragraphs": [
      "文王有声，遹骏有声。遹求厥宁，遹观厥成。文王烝哉！",
      "文王受命，有此武功。既伐于崇，作邑于丰。文王烝哉！",
      "筑城伊淢，作丰伊匹。匪棘其欲，遹追来孝。王后烝哉！",
      "王公伊濯，维丰之垣。四方攸同，王后维翰。王后烝哉！",
      "丰水东注，维禹之绩。四方攸同，皇王维辟。皇王烝哉！",
      "镐京辟雍，自西自东，自南自北，无思不服。皇王烝哉！",
      "考卜维王，宅是镐京。维龟正之，武王成之。武王烝哉！",
      "丰水有芑，武王岂不仕？诒厥孙谋，以燕翼子。武王烝哉！"
    ],
    "rhythmic": "文王有声",
    "tags": [
      "诗经",
      "大雅",
      "文王之什"
    ]
  },
  {
    "author": "诗经",
    "paragraphs": [
      "厥初生民，时维姜嫄。生民如何？克禋克祀，以弗无子。",
      "履帝武敏歆，攸介攸止，载震载夙。载生载育，时维后稷。",
      "诞弥厥月，先生如达。不拆不副，无菑无害。以赫厥灵。",
      "上帝不宁，不康禋祀，居然生子。",
      "诞寘之隘巷，牛羊腓字之。诞寘之平林，会伐平林。",
      "诞寘之寒冰，鸟覆翼之。鸟乃去矣，后稷呱矣。",
      "实覃实訏，厥声载路。诞实匍匐，克岐克嶷。以就口食。",
      "蓺之荏菽，荏菽旆旆。禾役穟穟，麻麦幪幪，瓜瓞唪唪。",
      "诞后稷之穑，有相之道。茀厥丰草，种之黄茂。实方实苞，实种实褎。",
      "实发实秀，实坚实好。实颖实栗，即有邰家室。",
      "诞降嘉种，维秬维秠，维穈维芑。恒之秬秠，是获是亩。",
      "恒之穈芑，是任是负。以归肇祀。",
      "诞我祀如何？或舂或揄，或簸或蹂。释之叟叟，烝之浮浮。",
      "载谋载惟。取萧祭脂，取羝以軷，载燔载烈，以兴嗣岁。",
      "卬盛于豆，于豆于登。其香始升，上帝居歆。胡臭亶时。",
      "后稷肇祀。庶无罪悔，以迄于今。"
    ],
    "rhythmic": "生民",
    "tags": [
      "诗经",
      "大雅",
      "生民之什"
    ]
  },
  {
    "author": "诗经",
    "paragraphs": [
      "敦彼行苇，牛羊勿践履。方苞方体，维叶泥泥。",
      "戚戚兄弟，莫远具尔。或四之筵，或授之几。",
      "四筵设席，授几有缉御。或献或酢，洗爵奠斝。",
      "醓醢以荐，或燔或炙。嘉肴脾臄，或歌或咢。",
      "敦弓既坚，四鍭既均，舍矢既均，序宾以贤。",
      "敦弓既句，既挟四鍭。四鍭如树，序宾以不侮。",
      "曾孙维主，酒醴维醽，酌以大斗，以祈黄耇。",
      "黄耇台背，以引以翼。寿考维祺，以介景福。"
    ],
    "rhythmic": "行苇",
    "tags": [
      "诗经",
      "大雅",
      "生民之什"
    ]
  },
  {
    "author": "诗经",
    "paragraphs": [
      "既醉以酒，既饱以德。君子万年，介尔景福。",
      "既醉以酒，尔肴既将。君子万年，介尔昭明。",
      "昭明有融，高朗令终，令终有俶。公尸嘉告。",
      "其告维何？笾豆静嘉。朋友攸摄，摄以威仪。",
      "威仪孔时，君子有孝子。孝子不匮，永锡尔类。",
      "其类维何？室家之壶。君子万年，永锡祚胤。",
      "其胤维何？天被尔禄。君子万年，景命有仆。",
      "其仆维何？厘尔女士。厘尔女士，从以孙子。"
    ],
    "rhythmic": "既醉",
    "tags": [
      "诗经",
      "大雅",
      "生民之什"
    ]
  },
  {
    "author": "诗经",
    "paragraphs": [
      "凫鹥在泾，公尸在燕来宁。尔酒既清，尔肴既馨。公尸燕饮，福禄来成。",
      "凫鹥在沙，公尸来燕来宜。尔酒既多，尔肴既嘉。公尸燕饮，福禄来为。",
      "凫鹥在渚，公尸来燕来处。尔酒既湑，尔肴伊脯。公尸燕饮，福禄来下。",
      "凫鹥在潀，公尸来燕来宗，既燕于宗，福禄攸降。公尸燕饮，福禄来崇。",
      "凫鹥在亹，公尸来止熏熏。旨酒欣欣，燔炙芬芬。公尸燕饮，无有后艰。"
    ],
    "rhythmic": "凫鹥",
    "tags": [
      "诗经",
      "大雅",
      "生民之什"
    ]
  },
  {
    "author": "诗经",
    "paragraphs": [
      "假乐君子，显显令德，宜民宜人。受禄于天，保右命之，自天申之。",
      "千禄百福，子孙千亿。穆穆皇皇，宜君宜王。不愆不忘，率由旧章。",
      "威仪抑抑，德音秩秩。无怨无恶，率由群匹。受福无疆，四方之纲。",
      "之纲之纪，燕及朋友。百辟卿士，媚于天子。不解于位，民之攸塈。"
    ],
    "rhythmic": "假乐",
    "tags": [
      "诗经",
      "大雅",
      "生民之什"
    ]
  },
  {
    "author": "诗经",
    "paragraphs": [
      "笃公刘，匪居匪康。乃埸乃疆，乃积乃仓；乃裹餱粮，于橐于囊。",
      "思辑用光，弓矢斯张；干戈戚扬，爰方启行。",
      "笃公刘，于胥斯原。既庶既繁，既顺乃宣，而无永叹。陟则在巘，",
      "复降在原。何以舟之？维玉及瑶，鞞琫容刀。",
      "笃公刘，逝彼百泉。瞻彼溥原，乃陟南冈。乃觏于京，京师之野。",
      "于时处处，于时庐旅，于时言言，于时语语。",
      "笃公刘，于京斯依。跄跄济济，俾筵俾几。既登乃依，乃造其曹。",
      "执豕于牢，酌之用匏。食之饮之，君之宗之。",
      "笃公刘，既溥既长。既景乃冈，相其阴阳，观其流泉。其军三单，",
      "度其隰原。彻田为粮，度其夕阳。豳居允荒。",
      "笃公刘，于豳斯馆。涉渭为乱，取厉取锻，止基乃理。爰众爰有，",
      "夹其皇涧。溯其过涧。止旅乃密，芮鞫之即。"
    ],
    "rhythmic": "公刘",
    "tags": [
      "诗经",
      "大雅",
      "生民之什"
    ]
  },
  {
    "author": "诗经",
    "paragraphs": [
      "泂酌彼行潦，挹彼注兹，可以餴饎。岂弟君子，民之父母。",
      "泂酌彼行潦，挹彼注兹，可以濯罍。岂弟君子，民之攸归。",
      "泂酌彼行潦，挹彼注兹，可以濯溉。岂弟君子，民之攸墍。"
    ],
    "rhythmic": "泂酌",
    "tags": [
      "诗经",
      "大雅",
      "生民之什"
    ]
  },
  {
    "author": "诗经",
    "paragraphs": [
      "有卷者阿，飘风自南。岂弟君子，来游来歌，以矢其音。",
      "伴奂尔游矣，优游尔休矣。岂弟君子，俾尔弥尔性，似先公酋矣。",
      "尔土宇昄章，亦孔之厚矣。岂弟君子，俾尔弥尔性，百神尔主矣。",
      "尔受命长矣，茀禄尔康矣。岂弟君子，俾尔弥尔性，纯嘏尔常矣。",
      "有冯有翼，有孝有德，以引以翼。岂弟君子，四方为则。",
      "颙颙卬卬，如圭如璋，令闻令望。岂弟君子，四方为纲。",
      "凤凰于飞，翙翙其羽，亦集爰止。蔼蔼王多吉士，维君子使，媚于天子。",
      "凤凰于飞，翙翙其羽，亦傅于天。蔼蔼王多吉人，维君子命，媚于庶人。",
      "凤凰鸣矣，于彼高冈。梧桐生矣，于彼朝阳。菶菶萋萋，雍雍喈喈。",
      "君子之车，既庶且多。君子之马，既闲且驰。矢诗不多，维以遂歌。"
    ],
    "rhythmic": "卷阿",
    "tags": [
      "诗经",
      "大雅",
      "生民之什"
    ]
  },
  {
    "author": "诗经",
    "paragraphs": [
      "民亦劳止，汔可小康。惠此中国，以绥四方。无纵诡随，以谨无良。",
      "式遏寇虐，憯不畏明。柔远能迩，以定我王。",
      "民亦劳止，汔可小休。惠此中国，以为民逑。无纵诡随，以谨惛怓。",
      "式遏寇虐，无俾民忧。无弃尔劳，以为王休。",
      "民亦劳止，汔可小息。惠此京师，以绥四国。无纵诡随，以谨罔极。",
      "式遏寇虐，无俾作慝。敬慎威仪，以近有德。",
      "民亦劳止，汔可小愒。惠此中国，俾民忧泄。无纵诡随，以谨丑厉。",
      "式遏寇虐，无俾正败。戎虽小子，而式弘大。",
      "民亦劳止，汔可小安。惠此中国，国无有残。无纵诡随，以谨缱绻。",
      "式遏寇虐，无俾正反。王欲玉女，是用大谏。"
    ],
    "rhythmic": "民劳",
    "tags": [
      "诗经",
      "大雅",
      "生民之什"
    ]
  },
  {
    "author": "诗经",
    "paragraphs": [
      "上帝板板，下民卒瘅。出话不然，为犹不远。",
      "靡圣管管。不实于亶。犹之未远，是用大谏。",
      "天之方难，无然宪宪。天之方蹶，无然泄泄。",
      "辞之辑矣，民之洽矣。辞之怿矣，民之莫矣。",
      "我虽异事，及尔同僚。我即尔谋，听我嚣嚣。",
      "我言维服，勿以为笑。先民有言，询于刍荛。",
      "天之方虐，无然谑谑。老夫灌灌，小子蹻蹻。",
      "匪我言耄，尔用忧谑。多将熇熇，不可救药。",
      "天之方懠。无为夸毗。威仪卒迷，善人载尸。",
      "民之方殿屎，则莫我敢葵？丧乱蔑资，曾莫惠我师？",
      "天之牖民，如埙如篪，如璋如圭，如取如携。",
      "携无曰益，牖民孔易。民之多辟，无自立辟。",
      "价人维藩，大师维垣，大邦维屏，大宗维翰，",
      "怀德维宁，宗子维城。无俾城坏，无独斯畏。",
      "敬天之怒，无敢戏豫。敬天之渝，无敢驰驱。",
      "昊天曰明，及尔出王。昊天曰旦，及尔游衍。"
    ],
    "rhythmic": "板",
    "tags": [
      "诗经",
      "大雅",
      "生民之什"
    ]
  },
  {
    "author": "诗经",
    "paragraphs": [
      "荡荡上帝，下民之辟。疾威上帝，其命多辟。",
      "天生烝民，其命匪谌。靡不有初，鲜克有终。",
      "文王曰咨，咨汝殷商。曾是彊御？曾是掊克？",
      "曾是在位？曾是在服？天降滔德，女兴是力。",
      "文王曰咨，咨女殷商。而秉义类，彊御多怼。",
      "流言以对。寇攘式内。侯作侯祝，靡届靡究。",
      "文王曰咨，咨女殷商。女炰烋于中国。敛怨以为德。",
      "不明尔德，时无背无侧。尔德不明，以无陪无卿。",
      "文王曰咨，咨女殷商。天不湎尔以酒，不义从式。",
      "既衍尔止。靡明靡晦。式号式呼。俾昼作夜。",
      "文王曰咨，咨女殷商。如蜩如螗，如沸如羹。",
      "小大近丧，人尚乎由行。内奰于中国，覃及鬼方。",
      "文王曰咨，咨女殷商。匪上帝不时，殷不用旧。",
      "虽无老成人，尚有典刑。曾是莫听，大命以倾。",
      "文王曰咨，咨女殷商。人亦有言：颠沛之揭，",
      "枝叶未有害，本实先拨。殷鉴不远，在夏后之世。"
    ],
    "rhythmic": "荡",
    "tags": [
      "诗经",
      "大雅",
      "荡之什"
    ]
  },
  {
    "author": "诗经",
    "paragraphs": [
      "抑抑威仪，维德之隅。人亦有言：靡哲不愚，庶人之愚，亦职维疾。",
      "哲人之愚，亦维斯戾。无竞维人，四方其训之。有觉德行，四国顺之。",
      "訏谟定命，远犹辰告。敬慎威仪，维民之则。其在于今，兴迷乱于政。",
      "颠覆厥德，荒湛于酒。女虽湛乐从，弗念厥绍。罔敷求先王，克共明刑。",
      "四皇天弗尚，如彼泉流，无沦胥以亡。夙兴夜寐，洒扫庭内，维民之章。",
      "修尔车马，弓矢戎兵，用戒戎作，用逷蛮方。质尔人民，谨尔侯度，用戒不虞。",
      "慎尔出话，敬尔威仪，无不柔嘉。白圭之玷，尚可磨也；斯言之玷，不可为也！",
      "无易由言，无曰苟矣，莫扪朕舌，言不可逝矣。无言不仇，无德不报。",
      "惠于朋友，庶民小子。子孙绳绳，万民靡不承。视尔友君子，辑柔尔颜，不遐有愆。",
      "相在尔室，尚不愧于屋漏。无曰不显，莫予云觏。神之格思，不可度思，矧可射思！",
      "辟尔为德，俾臧俾嘉。淑慎尔止，不愆于仪。不僭不贼，鲜不为则。投我以桃，报之以李。",
      "彼童而角，实虹小子。荏染柔木，言缗之丝。温温恭人，维德之基。",
      "其维哲人，告之话言，顺德之行。其维愚人，覆谓我僭。民各有心。",
      "于乎小子，未知臧否。匪手携之，言示之事。匪面命之，言提其耳。",
      "借曰未知，亦既抱子。民之靡盈，谁夙知而莫成？昊天孔昭，我生靡乐。",
      "视尔梦梦，我心惨惨。诲尔谆谆，听我藐藐。匪用为教，覆用为虐。",
      "借曰未知，亦聿既耄。于乎，小子，告尔旧止。听用我谋，庶无大悔。",
      "天方艰难，曰丧厥国。取譬不远，昊天不忒。回遹其德，俾民大棘。"
    ],
    "rhythmic": "抑",
    "tags": [
      "诗经",
      "大雅",
      "荡之什"
    ]
  },
  {
    "author": "诗经",
    "paragraphs": [
      "菀彼桑柔，其下侯旬，捋采其刘，瘼此下民。不殄心忧，仓兄填兮。倬彼昊天，宁不我矜？",
      "四牡骙骙，旟旐有翩。乱生不夷，靡国不泯。民靡有黎，具祸以烬。于乎有哀，国步斯频。",
      "国步灭资，天不我将。靡所止疑，云徂何往？君子实维，秉心无竞。谁生厉阶，至今为梗？",
      "忧心殷殷，念我土宇。我生不辰，逢天僤怒。自西徂东，靡所定处。多我觏痻，孔棘我圉。",
      "为谋为毖，乱况斯削。告尔忧恤，诲尔序爵。谁能执热，逝不以濯？其何能淑，载胥及溺。",
      "如彼溯风，亦孔之僾。民有肃心，荓云不逮。好是稼穑，力民代食。稼穑维宝，代食维好？",
      "天降丧乱，灭我立王。降此蟊贼，稼穑卒痒。哀恫中国，具赘卒荒。靡有旅力，以念穹苍。",
      "维此惠君，民人所瞻。秉心宣犹，考慎其相。维彼不顺，自独俾臧。自有肺肠，俾民卒狂。",
      "瞻彼中林，甡甡其鹿。朋友已谮，不胥以穀。人亦有言：进退维谷。",
      "维此圣人，瞻言百里。维彼愚人，覆狂以喜。匪言不能，胡斯畏忌？",
      "维此良人，弗求弗迪。维彼忍心，是顾是复。民之贪乱，宁为荼毒。",
      "大风有隧，有空大谷。维此良人，作为式穀。维彼不顺，征以中垢。",
      "大风有隧，贪人败类。听言则对，诵言如醉。匪用其良，复俾我悖。",
      "嗟尔朋友，予岂不知而作。如彼飞虫，时亦弋获。既之阴女，反予来赫。",
      "民之罔极，职凉善背。为民不利，如云不克。民之回遹，职竞用力。",
      "民之未戾，职盗为寇。凉曰不可，覆背善詈。虽曰匪予，既作尔歌！"
    ],
    "rhythmic": "桑柔",
    "tags": [
      "诗经",
      "大雅",
      "荡之什"
    ]
  },
  {
    "author": "诗经",
    "paragraphs": [
      "倬彼云汉，昭回于天。王曰：于乎！何辜今之人？天降丧乱，饥馑荐臻。",
      "靡神不举，靡爱斯牲。圭壁既卒，宁莫我听？",
      "旱既大甚，蕴隆虫虫。不殄禋祀，自郊徂宫。上下奠瘗，靡神不宗。",
      "后稷不克，上帝不临。耗斁下土，宁丁我梗",
      "旱既大甚，则不可推。兢兢业业，如霆如雷。周余黎民，靡有孑遗。",
      "昊天上帝，则不我遗。胡不相畏？先祖于摧。",
      "旱既大甚，则不可沮。赫赫炎炎，云我无所。大命近止，靡瞻靡顾。",
      "群公先正，则不我助。父母先祖，胡宁忍予？",
      "旱既大甚，涤涤山川。旱魃为虐，如惔如焚。我心惮暑，忧心如熏。",
      "群公先正，则不我闻。昊天上帝，宁俾我遁？",
      "旱既大甚，黾勉畏去。胡宁瘨我以旱？憯不知其故。祈年孔夙，方社不莫。",
      "昊天上帝，则不我虞。",
      "敬恭明神，宜无悔怒。旱既大甚，散无友纪。鞫哉庶正，疚哉冢宰。",
      "趣马师氏，膳夫左右。靡人不周。无不能止，瞻卬昊天，云如何里！",
      "瞻卬昊天，有嘒其星。大夫君子，昭假无赢。大命近止，无弃尔成。",
      "何求为我。以戾庶正。瞻卬昊天，曷惠其宁？"
    ],
    "rhythmic": "云汉",
    "tags": [
      "诗经",
      "大雅",
      "荡之什"
    ]
  },
  {
    "author": "诗经",
    "paragraphs": [
      "崧高维岳，骏极于天。维岳降神，生甫及申。维申及甫，维周之翰。四国于蕃。四方于宣。",
      "亹亹申伯，王缵之事。于邑于谢，南国是式。王命召伯，定申伯之宅。登是南邦，世执其功。",
      "王命申伯，式是南邦。因是谢人，以作尔庸。王命召伯，彻申伯土田。王命傅御，迁其私人。",
      "申伯之功，召伯是营。有俶其城，寝庙既成。既成藐藐，王锡申伯。四牡蹻蹻，钩膺濯濯。",
      "王遣申伯，路车乘马。我图尔居，莫如南土。锡尔介圭，以作尔宝。往近王舅，南土是保。",
      "申伯信迈，王饯于郿。申伯还南，谢于诚归。王命召伯，彻申伯土疆。以峙其粻，式遄其行。",
      "申伯番番，既入于谢。徒御啴啴。周邦咸喜，戎有良翰。不显申伯，王之元舅，文武是宪。",
      "申伯之德，柔惠且直。揉此万邦，闻于四国。吉甫作诵，其诗孔硕。其风四好，以赠申伯。"
    ],
    "rhythmic": "崧高",
    "tags": [
      "诗经",
      "大雅",
      "荡之什"
    ]
  },
  {
    "author": "诗经",
    "paragraphs": [
      "天生烝民，有物有则。民之秉彝，好是懿德。天监有周，昭假于下。保兹天子，生仲山甫。",
      "仲山甫之德，柔嘉维则。令仪令色。小心翼翼。古训是式。威仪是力。天子是若，明命使赋。",
      "王命仲山甫，式是百辟，缵戎祖考，王躬是保。出纳王命，王之喉舌。赋政于外，四方爰发。",
      "肃肃王命，仲山甫将之。邦国若否，仲山甫明之。既明且哲，以保其身。夙夜匪解，以事一人。",
      "人亦有言，柔则茹之，刚则吐之。维仲山甫，柔亦不茹，刚亦不吐。不侮矜寡，不畏强御。",
      "人亦有言，德輶如毛，民鲜克举之。我仪图之，维仲山甫举之。爱莫助之。衮职有阙，维仲山甫补之。",
      "仲山甫出祖。四牡业业。征夫捷捷，每怀靡及。四牡彭彭，八鸾锵锵。王命仲山甫，城彼东方。",
      "四牡骙骙，八鸾喈喈。仲山甫徂齐，式遄其归。吉甫作诵，穆如清风。仲山甫永怀，以慰其心。"
    ],
    "rhythmic": "烝民",
    "tags": [
      "诗经",
      "大雅",
      "荡之什"
    ]
  },
  {
    "author": "诗经",
    "paragraphs": [
      "奕奕梁山，维禹甸之，有倬其道。",
      "韩侯受命，王亲命之：缵戎祖考，无废朕命。",
      "夙夜匪解，虔共尔位，朕命不易。",
      "粲不庭方，以佐戎辟。四牡奕奕，孔修且张。",
      "韩侯入觐，以其介圭，入觐于王。",
      "王锡韩侯，淑旂绥章，簟茀错衡。",
      "玄衮赤舄，钩膺镂锡，鞹鞃浅幭，鞗革金厄。",
      "韩侯出祖，出宿于屠。显父饯之，清酒百壶。",
      "其殽维何？炰鳖鲜鱼。其蔌维何？维笋及蒲。",
      "其赠维何？乘马路车。笾豆有且。侯氏燕胥。",
      "韩侯取妻，汾王之甥，蹶父之子。",
      "韩侯迎止，于蹶之里。",
      "百两彭彭，八鸾锵锵，不显其光。",
      "诸娣从之，祁祁如云。韩侯顾之，烂其盈门。",
      "蹶父孔武，靡国不到。为韩姞相攸，莫如韩乐。",
      "孔乐韩土，川泽訏訏，鲂鱮甫甫，麀鹿噳噳。",
      "有熊有罴，有猫有虎。庆既令居，韩姞燕誉。",
      "溥彼韩城，燕师所完。以先祖受命，因时百蛮。",
      "王锡韩侯，其追其貊。奄受北国，因以其伯。",
      "实墉实壑，实亩实藉。献其貔皮，赤豹黄罴。"
    ],
    "rhythmic": "韩奕",
    "tags": [
      "诗经",
      "大雅",
      "荡之什"
    ]
  },
  {
    "author": "诗经",
    "paragraphs": [
      "江汉浮浮，武夫滔滔。匪安匪游，淮夷来求。既出我车，既设我旟。匪安匪舒，淮夷来铺。",
      "江汉汤汤，武夫洸洸。经营四方，告成于王。四方既平，王国庶定。时靡有争，王心载宁。",
      "江汉之浒，王命召虎：式辟四方，彻我疆土。匪疚匪棘，王国来极。于疆于理，至于南海。",
      "王命召虎：来旬来宣。文武受命，召公维翰。无曰予小子，召公是似。肇敏戎公，用锡尔祉。",
      "厘尔圭瓒，秬鬯一卣。告于文人，锡山土田。于周受命，自召祖命，虎拜稽首：天子万年！",
      "虎拜稽首，对扬王休。作召公考：天子万寿！明明天子，令闻不已，矢其文德，洽此四国。"
    ],
    "rhythmic": "江汉",
    "tags": [
      "诗经",
      "大雅",
      "荡之什"
    ]
  },
  {
    "author": "诗经",
    "paragraphs": [
      "赫赫明明。王命卿士，南仲大祖，大师皇父。整我六师，以修我戎。既敬既戒，惠此南国。",
      "王谓尹氏，命程伯休父，左右陈行。戒我师旅，率彼淮浦，省此徐土。不留不处，三事就绪。",
      "赫赫业业，有严天子。王舒保作，匪绍匪游。徐方绎骚，震惊徐方。如雷如霆，徐方震惊。",
      "王奋厥武，如震如怒。进厥虎臣，阚如虓虎。铺敦淮濆，仍执丑虏。截彼淮浦，王师之所。",
      "王旅啴啴，如飞如翰。如江如汉，如山之苞。如川之流，绵绵翼翼。不测不克，濯征徐国。",
      "王犹允塞，徐方既来。徐方既同，天子之功。四方既平，徐方来庭。徐方不回，王曰还归。"
    ],
    "rhythmic": "常武",
    "tags": [
      "诗经",
      "大雅",
      "荡之什"
    ]
  },
  {
    "author": "诗经",
    "paragraphs": [
      "瞻卬昊天，则不我惠。孔填不宁，降此大厉。邦靡有定，士民其瘵。",
      "蟊贼蟊疾，靡有夷届。罪罟不收，靡有夷瘳。",
      "人有土田，女反有之。人有民人，女覆夺之。此宜无罪，女反收之。",
      "彼宜有罪，女覆说之。",
      "哲夫成城，哲妇倾城。懿厥哲妇，为枭为鸱。妇有长舌，维厉之阶。",
      "乱匪降自天，生自妇人。匪教匪诲，时维妇寺。",
      "鞫人忮忒。谮始竞背。岂曰不极？伊胡为慝？如贾三倍，君子是识。",
      "妇无公事，休其蚕织。",
      "天何以剌？何神不富？舍尔介狄，维予胥忌。不吊不祥，威仪不类。",
      "人之云亡，邦国殄瘁。",
      "天之降罔，维其优矣。人之云亡，心之忧矣。天之降罔，维其几矣。",
      "人之云亡，心之悲矣。",
      "觱沸槛泉，维其深矣。心之忧矣，宁自今矣？不自我先，不自我后。",
      "藐藐昊天，无不克巩。无忝皇祖，式救尔后。"
    ],
    "rhythmic": "瞻卬",
    "tags": [
      "诗经",
      "大雅",
      "荡之什"
    ]
  },
  {
    "author": "诗经",
    "paragraphs": [
      "旻天疾威，天笃降丧。瘨我饥馑，民卒流亡。我居圉卒荒。",
      "天降罪罟，蟊贼内讧。昏椓靡共，溃溃回遹，实靖夷我邦。",
      "皋皋訿訿，曾不知其玷。兢兢业业，孔填不宁，我位孔贬。",
      "如彼岁旱，草不溃茂，如彼栖苴。我相此邦，无不溃止。",
      "维昔之富不如时，维今之疚不如兹。彼疏斯粺，胡不自替？职兄斯引。",
      "池之竭矣，不云自频。泉之竭矣，不云自中。溥斯害矣，职兄斯弘，不灾我躬。",
      "昔先王受命，有如召公，日辟国百里，今也日蹙国百里。于乎哀哉！维今之人，不尚有旧！"
    ],
    "rhythmic": "召旻",
    "tags": [
      "诗经",
      "大雅",
      "荡之什"
    ]
  },
  {
    "author": "诗经",
    "paragraphs": [
      "于穆清庙，肃雍显相。济济多士，秉文之德。对越在天，骏奔走在庙。不显不承，无射于人斯。"
    ],
    "rhythmic": "清庙",
    "tags": [
      "诗经",
      "周颂",
      "清庙之什"
    ]
  },
  {
    "author": "诗经",
    "paragraphs": [
      "维天之命，于穆不已。于乎不显，文王之德之纯。假以溢我，我其收之。骏惠我文王，曾孙笃之。"
    ],
    "rhythmic": "维天之命",
    "tags": [
      "诗经",
      "周颂",
      "清庙之什"
    ]
  },
  {
    "author": "诗经",
    "paragraphs": [
      "维清缉熙，文王之典。肇禋，迄用有成，维周之祯。"
    ],
    "rhythmic": "维清",
    "tags": [
      "诗经",
      "周颂",
      "清庙之什"
    ]
  },
  {
    "author": "诗经",
    "paragraphs": [
      "烈文辟公，锡兹祉福。惠我无疆，子孙保之。无封靡于尔邦，维王其崇之。",
      "念兹戎功，继序其皇之。无竞维人，四方其训之。不显维德，百辟其刑之。于乎，前王不忘！"
    ],
    "rhythmic": "烈文",
    "tags": [
      "诗经",
      "周颂",
      "清庙之什"
    ]
  },
  {
    "author": "诗经",
    "paragraphs": [
      "天作高山，大王荒之。彼作矣，文王康之。彼徂矣，岐有夷之行。子孙保之。"
    ],
    "rhythmic": "天作",
    "tags": [
      "诗经",
      "周颂",
      "清庙之什"
    ]
  },
  {
    "author": "诗经",
    "paragraphs": [
      "昊天有成命，二后受之。成王不敢康，夙夜基命宥密。于缉熙！单厥心，四其靖之。"
    ],
    "rhythmic": "昊天有成命",
    "tags": [
      "诗经",
      "周颂",
      "清庙之什"
    ]
  },
  {
    "author": "诗经",
    "paragraphs": [
      "我将我享，维羊维牛，维天其右之。仪式刑文王之典，日靖四方。",
      "伊嘏文王，既右飨之。我其夙夜，畏天之威，于时保之。"
    ],
    "rhythmic": "我将",
    "tags": [
      "诗经",
      "周颂",
      "清庙之什"
    ]
  },
  {
    "author": "诗经",
    "paragraphs": [
      "时迈其邦，昊天其子之，实右序有周。薄言震之，莫不震叠。怀柔百神，及河乔岳，允王维后。",
      "明昭有周，式序在位。载戢干戈，载橐弓矢。我求懿德，四于时夏，允王保之。"
    ],
    "rhythmic": "时迈",
    "tags": [
      "诗经",
      "周颂",
      "清庙之什"
    ]
  },
  {
    "author": "诗经",
    "paragraphs": [
      "执竞武王，无竞维烈。不显成康，上帝是皇。自彼成康，奄有四方，斤斤其明。",
      "钟鼓喤喤，磬莞将将，降福穰穰。降福简简，威仪反反。既醉既饱，福禄来反。"
    ],
    "rhythmic": "执竞",
    "tags": [
      "诗经",
      "周颂",
      "清庙之什"
    ]
  },
  {
    "author": "诗经",
    "paragraphs": [
      "思文后稷，克配彼天。立我烝民，莫菲尔极。贻我来牟，帝命率育，无此疆尔界。陈常于时夏。"
    ],
    "rhythmic": "思文",
    "tags": [
      "诗经",
      "周颂",
      "清庙之什"
    ]
  },
  {
    "author": "诗经",
    "paragraphs": [
      "嗟嗟臣工，敬尔在公。王厘尔成，来咨来茹。嗟嗟保介，维莫之春，亦又何求？如何新畲？",
      "于皇来牟，将受厥明。明昭上帝，迄用康年。命我众人：庤乃钱镈，奄观铚艾。"
    ],
    "rhythmic": "臣工",
    "tags": [
      "诗经",
      "周颂",
      "臣工之什"
    ]
  },
  {
    "author": "诗经",
    "paragraphs": [
      "噫嘻成王，既昭假尔。率时农夫，播厥百谷。骏发尔私，终三十里。亦服尔耕，十千维耦。"
    ],
    "rhythmic": "噫嘻",
    "tags": [
      "诗经",
      "周颂",
      "臣工之什"
    ]
  },
  {
    "author": "诗经",
    "paragraphs": [
      "振鹭于飞，于彼西雍。我客戾止，亦有斯容。在彼无恶，在此无斁。庶几夙夜，以永终誉。"
    ],
    "rhythmic": "振鹭",
    "tags": [
      "诗经",
      "周颂",
      "臣工之什"
    ]
  },
  {
    "author": "诗经",
    "paragraphs": [
      "丰年多黍多稌，亦有高廪，万亿及秭。为酒为醴，烝畀祖妣。以洽百礼，降福孔皆。"
    ],
    "rhythmic": "丰年",
    "tags": [
      "诗经",
      "周颂",
      "臣工之什"
    ]
  },
  {
    "author": "诗经",
    "paragraphs": [
      "有瞽有瞽，在周之庭。设业设虡，崇牙树羽。应田县鼓，鞉磬柷圉。既备",
      "乃奏，箫管备举。喤喤厥声，肃雍和鸣，先祖是听。我客戾止，永观厥成。"
    ],
    "rhythmic": "有瞽",
    "tags": [
      "诗经",
      "周颂",
      "臣工之什"
    ]
  },
  {
    "author": "诗经",
    "paragraphs": [
      "猗与漆沮，潜有多鱼。有鳣有鲔，鲦鲿鰋鲤。以享以祀，以介景福。"
    ],
    "rhythmic": "潜",
    "tags": [
      "诗经",
      "周颂",
      "臣工之什"
    ]
  },
  {
    "author": "诗经",
    "paragraphs": [
      "有来雝雝，至止肃肃。相维辟公，天子穆穆。于荐广牡，相予四祀。假哉皇考！绥予孝子。",
      "宣哲维人，文武维后。燕及皇天，克昌厥后。绥我眉寿，介以繁祉，既右烈考，亦右文母。"
    ],
    "rhythmic": "雝",
    "tags": [
      "诗经",
      "周颂",
      "臣工之什"
    ]
  },
  {
    "author": "诗经",
    "paragraphs": [
      "载见辟王，曰求厥章。龙旂阳阳，和铃央央。鞗革有鸧，休有烈光。率见昭考，以孝以享。",
      "以介眉寿，永言保之，思皇多祜。烈文辟公，绥以多福，俾缉熙于纯嘏。"
    ],
    "rhythmic": "载见",
    "tags": [
      "诗经",
      "周颂",
      "臣工之什"
    ]
  },
  {
    "author": "诗经",
    "paragraphs": [
      "有客有客，亦白其马。有萋有且，敦琢其旅。有客宿宿，有客信信。",
      "言授之絷，以絷其马。薄言追之，左右绥之。既有淫威，降福孔夷。"
    ],
    "rhythmic": "有客",
    "tags": [
      "诗经",
      "周颂",
      "臣工之什"
    ]
  },
  {
    "author": "诗经",
    "paragraphs": [
      "于皇武王！无竞维烈。允文文王，克开厥后。嗣武受之，胜殷遏刘，耆定尔功。"
    ],
    "rhythmic": "武",
    "tags": [
      "诗经",
      "周颂",
      "臣工之什"
    ]
  },
  {
    "author": "诗经",
    "paragraphs": [
      "闵予小子，遭家不造，嬛嬛在疚。于乎皇考，永世克孝。",
      "念兹皇祖，陟降庭止。维予小子，夙夜敬止。于乎皇王，继序思不忘。"
    ],
    "rhythmic": "闵予小子",
    "tags": [
      "诗经",
      "周颂",
      "闵予小子之什"
    ]
  },
  {
    "author": "诗经",
    "paragraphs": [
      "访予落止，率时昭考。于乎悠哉，朕未有艾。将予就之，继犹判涣。",
      "维予小子，未堪家多难。绍庭上下，陟降厥家。休矣皇考，以保明其身。"
    ],
    "rhythmic": "访落",
    "tags": [
      "诗经",
      "周颂",
      "闵予小子之什"
    ]
  },
  {
    "author": "诗经",
    "paragraphs": [
      "敬之敬之，天维显思，命不易哉。无曰高高在上，陟降厥士，日监在兹。",
      "维予小子，不聪敬止。日就月将，学有缉熙于光明。佛时仔肩，示我显德行。"
    ],
    "rhythmic": "敬之",
    "tags": [
      "诗经",
      "周颂",
      "闵予小子之什"
    ]
  },
  {
    "author": "诗经",
    "paragraphs": [
      "予其惩，而毖后患。莫予荓蜂，自求辛螫。肇允彼桃虫，拚飞维鸟。未堪家多难，予又集于蓼。"
    ],
    "rhythmic": "小毖",
    "tags": [
      "诗经",
      "周颂",
      "闵予小子之什"
    ]
  },
  {
    "author": "诗经",
    "paragraphs": [
      "载芟载柞，其耕泽泽。千耦其耘，徂隰徂畛。侯主侯伯，侯亚侯旅，侯彊侯以。",
      "有嗿其馌，思媚其妇，有依其士。有略其耜，俶载南亩，播厥百谷。实函斯活，驿驿其达。",
      "有厌其杰，厌厌其苗，绵绵其麃。载获济济，有实其积，万亿及秭。为酒为醴，烝畀祖妣，不洽百礼。",
      "有飶其香。邦家之光。有椒其馨，胡考之宁。匪且有且，匪今斯今，振古如兹。"
    ],
    "rhythmic": "载芟",
    "tags": [
      "诗经",
      "周颂",
      "闵予小子之什"
    ]
  },
  {
    "author": "诗经",
    "paragraphs": [
      "畟畟良耜，俶载南亩。播厥百谷，实函斯活。或来瞻女，载筐及莒，其饟伊黍。",
      "其笠伊纠，其镈斯赵，以薅荼蓼。荼蓼朽止，黍稷茂止。获之挃挃，积之栗栗。",
      "其崇如墉，其比如栉。以开百室，百室盈止，妇子宁止。杀时犉牡，有捄其角。以似以续，续古之人。"
    ],
    "rhythmic": "良耜",
    "tags": [
      "诗经",
      "周颂",
      "闵予小子之什"
    ]
  },
  {
    "author": "诗经",
    "paragraphs": [
      "丝衣其紑，载弁俅俅。自堂徂基，自羊徂牛，鼐鼎及鼒，兕觥其觩。旨酒思柔。不吴不敖，胡考之休。"
    ],
    "rhythmic": "丝衣",
    "tags": [
      "诗经",
      "周颂",
      "闵予小子之什"
    ]
  },
  {
    "author": "诗经",
    "paragraphs": [
      "于铄王师，遵养时晦。时纯熙矣，是用大介。我龙受之，蹻蹻王之造。载用有嗣，实维尔公允师。"
    ],
    "rhythmic": "酌",
    "tags": [
      "诗经",
      "周颂",
      "闵予小子之什"
    ]
  },
  {
    "author": "诗经",
    "paragraphs": [
      "绥万邦，屡丰年。天命匪解，桓桓武王。保有厥士，于以四方，克定厥家。于昭于天，皇以间之。"
    ],
    "rhythmic": "桓",
    "tags": [
      "诗经",
      "周颂",
      "闵予小子之什"
    ]
  },
  {
    "author": "诗经",
    "paragraphs": [
      "文王既勤止，我应受之。敷时绎思，我徂维求定。时周之命，于绎思。"
    ],
    "rhythmic": "赉",
    "tags": [
      "诗经",
      "周颂",
      "闵予小子之什"
    ]
  },
  {
    "author": "诗经",
    "paragraphs": [
      "于皇时周！陟其高山，嶞山乔岳，允犹翕河。敷天之下，裒时之对。时周之命。"
    ],
    "rhythmic": "般",
    "tags": [
      "诗经",
      "周颂",
      "闵予小子之什"
    ]
  },
  {
    "author": "诗经",
    "paragraphs": [
      "駉駉牡马，在坰之野。薄言駉者，有驈有皇，有骊有黄，以车彭彭。思无疆思，马斯臧。",
      "駉駉牡马，在坰之野。薄言駉者，有骓有駓，有骍有骐，以车伾伾。思无期思，马斯才。",
      "駉駉牡马，在坰之野。溥言駉者，有驒有骆，有骝有雒，以车绎绎。思无斁思，马斯作。",
      "駉駉牡马，在坰之野。薄言駉者，有骃有騢，有驔有鱼，以车祛祛。思无邪思，马斯徂。"
    ],
    "rhythmic": "駉",
    "tags": [
      "诗经",
      "鲁颂",
      "駉之什"
    ]
  },
  {
    "author": "诗经",
    "paragraphs": [
      "有駜有駜，駜彼乘黄。夙夜在公，在公明明。振振鹭，鹭于下。鼓咽咽，醉言舞。于胥乐兮！",
      "有駜有駜，駜彼乘牡。夙夜在公，在公饮酒。振振鹭，鹭于飞。鼓咽咽，醉言归。于胥乐兮！",
      "有駜有駜，駜彼乘駽。夙夜在公，在公载燕。自今以始，岁其有。君子有穀，诒孙子。于胥乐兮！"
    ],
    "rhythmic": "有駜",
    "tags": [
      "诗经",
      "鲁颂",
      "駉之什"
    ]
  },
  {
    "author": "诗经",
    "paragraphs": [
      "思乐泮水，薄采其芹。鲁侯戾止，言观其旂。其旂茷茷，鸾声哕哕。无小无大，从公于迈。",
      "思乐泮水，薄采其藻。鲁侯戾止，其马蹻蹻。其马蹻蹻，其音昭昭。载色载笑，匪怒伊教。",
      "思乐泮水，薄采其茆。鲁侯戾止，在泮饮酒。既饮旨酒，永锡难老。顺彼长道，屈此群丑。",
      "穆穆鲁侯，敬明其德。敬慎威仪，维民之则。允文允武，昭假烈祖。靡有不孝，自求伊祜。",
      "明明鲁侯，克明其德。既作泮宫，淮夷攸服。矫矫虎臣，在泮献馘。淑问如皋陶，在泮献囚。",
      "济济多士，克广德心。桓桓于征，狄彼东南。烝烝皇皇，不吴不扬。不告于訩，在泮献功。",
      "角弓其觩。束矢其搜。戎车孔博。徒御无斁。既克淮夷，孔淑不逆。式固尔犹，淮夷卒获。",
      "翩彼飞鸮，集于泮林。食我桑黮，怀我好音。憬彼淮夷，来献其琛。元龟象齿，大赂南金。"
    ],
    "rhythmic": "泮水",
    "tags": [
      "诗经",
      "鲁颂",
      "駉之什"
    ]
  },
  {
    "author": "诗经",
    "paragraphs": [
      "閟宫有侐，实实枚枚。赫赫姜嫄，其德不回。上帝是依，无灾无害。",
      "弥月不迟，是生后稷。降之百福。黍稷重穋，稙稚菽麦。奄有下国，俾民稼穑。",
      "有稷有黍，有稻有秬。奄有下土，缵禹之绪。后稷之孙，实维大王。",
      "居岐之阳，实始剪商。至于文武，缵大王之绪，致天之届，于牧之野。",
      "无二无虞，上帝临女。敦商之旅，克咸厥功。王曰叔父，建尔元子，俾侯于鲁。",
      "大启尔宇，为周室辅。乃命鲁公，俾侯于东。锡之山川，土田附庸。",
      "周公之孙，庄公之子。龙旂承祀。六辔耳耳。春秋匪解，享祀不忒。",
      "皇皇后帝！皇祖后稷！享以骍牺，是飨是宜。降福既多，周公皇祖，亦其福女。",
      "秋而载尝，夏而楅衡，白牡骍刚。牺尊将将，毛炰胾羹。笾豆大房，万舞洋洋。",
      "孝孙有庆。俾尔炽而昌，俾尔寿而臧。保彼东方，鲁邦是尝。不亏不崩，不震不腾。",
      "三寿作朋，如冈如陵。公车千乘，朱英绿縢。二矛重弓。公徒三万，贝胄朱綅。",
      "烝徒增增，戎狄是膺，荆舒是惩，则莫我敢承！俾尔昌而炽，俾尔寿而富。",
      "黄发台背，寿胥与试。俾尔昌而大，俾尔耆而艾。万有千岁，眉寿无有害。",
      "泰山岩岩，鲁邦所詹。奄有龟蒙，遂荒大东。至于海邦，淮夷来同。",
      "莫不率从，鲁侯之功。保有凫绎，遂荒徐宅。至于海邦，淮夷蛮貊。",
      "及彼南夷，莫不率从。莫敢不诺，鲁侯是若。天锡公纯嘏，眉寿保鲁。",
      "居常与许，复周公之宇。鲁侯燕喜，令妻寿母。宜大夫庶士，邦国是有。",
      "既多受祉，黄发儿齿。徂徠之松，新甫之柏。是断是度，是寻是尺。",
      "松桷有舄，路寝孔硕，新庙奕奕。奚斯所作，孔曼且硕，万民是若。"
    ],
    "rhythmic": "閟宫",
    "tags": [
      "诗经",
      "鲁颂",
      "駉之什"
    ]
  },
  {
    "author": "诗经",
    "paragraphs": [
      "猗与那与！置我鞉鼓。奏鼓简简，衎我烈祖。汤孙奏假，绥我思成。",
      "鞉鼓渊渊，嘒嘒管声。既和且平，依我磬声。于赫汤孙！穆穆厥声。",
      "庸鼓有斁，万舞有奕。我有嘉客，亦不夷怿。自古在昔，先民有作。",
      "温恭朝夕，执事有恪，顾予烝尝，汤孙之将。"
    ],
    "rhythmic": "那",
    "tags": [
      "诗经",
      "商颂",
      "那之什"
    ]
  },
  {
    "author": "诗经",
    "paragraphs": [
      "嗟嗟烈祖！有秩斯祜。申锡无疆，及尔斯所。既载清酤，赉我思成。",
      "亦有和羹，既戒既平。鬷假无言，时靡有争。绥我眉寿，黄耇无疆。",
      "约軧错衡，八鸾鸧鸧。以假以享，我受命溥将。自天降康，丰年穰穰。",
      "来假来飨，降福无疆。顾予烝尝，汤孙之将。"
    ],
    "rhythmic": "烈祖",
    "tags": [
      "诗经",
      "商颂",
      "那之什"
    ]
  },
  {
    "author": "诗经",
    "paragraphs": [
      "天命玄鸟，降而生商，宅殷土芒芒。古帝命武汤，正域彼四方。",
      "方命厥后，奄有九有。商之先后，受命不殆，在武丁孙子。武丁孙子，武王靡不胜。",
      "龙旂十乘，大糦是承。邦畿千里，维民所止，肇域彼四海。",
      "四海来假，来假祁祁。景员维河。殷受命咸宜，百禄是何。"
    ],
    "rhythmic": "玄鸟",
    "tags": [
      "诗经",
      "商颂",
      "那之什"
    ]
  },
  {
    "author": "诗经",
    "paragraphs": [
      "浚哲维商，长发其祥。洪水芒芒，禹敷下土方。外大国是疆，幅陨既长。有娀方将，帝立子生商。",
      "玄王桓拨，受小国是达，受大国是达。率履不越，遂视既发。相士烈烈。海外有截。",
      "帝命不违，至于汤齐。汤降不迟，圣敬日跻。昭假迟迟，上帝是祗，帝命式于九围。",
      "受小球大球，为下国缀旒，何天之休。不竞不絿，不刚不柔。敷政优优。百禄是遒。",
      "受小共大共，为下国骏厖。何天之龙，敷奏其勇。不震不动，不戁不竦，百禄是总。",
      "武王载旆，有虔秉钺。如火烈烈，则莫我敢曷。苞有三蘖，莫遂莫达。九有有截，韦顾既伐，昆吾夏桀。",
      "昔在中叶，有震且业。允也天子，降予卿士。实维阿衡，实左右商王。"
    ],
    "rhythmic": "长发",
    "tags": [
      "诗经",
      "商颂",
      "那之什"
    ]
  },
  {
    "author": "诗经",
    "paragraphs": [
      "挞彼殷武，奋伐荆楚。深入其阻，裒荆之旅。有截其所，汤孙之绪。",
      "维女荆楚，居国南乡。昔有成汤，自彼氐羌，莫敢不来享，莫敢不来王。曰商是常。",
      "天命多辟，设都于禹之绩。岁事来辟，勿予祸适，稼穑匪解。",
      "天命降监，下民有严。不僭不滥，不敢怠遑。命于下国，封建厥福。",
      "商邑翼翼，四方之极。赫赫厥声，濯濯厥灵。寿考且宁，以保我后生。",
      "陟彼景山，松伯丸丸。是断是迁，方斫是虔。松桷有梴，旅楹有闲，寝成孔安。"
    ],
    "rhythmic": "殷武",
    "tags": [
      "诗经",
      "商颂",
      "那之什"
    ]
  }
]